<?xml version="1.0" encoding="UTF-8"?><?xml-model href="https://raw.githubusercontent.com/BetaMasaheft/Schema/master/tei-betamesaheft.rng"
schematypens="http://relaxng.org/ns/structure/1.0"?><?xml-model href="https://raw.githubusercontent.com/BetaMasaheft/Schema/master/tei-betamesaheft.rng"
type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0" type="work" xml:lang="en" xml:id="LIT1340EnochE">
   <teiHeader xml:base="https://betamasaheft.eu/">
      <fileDesc>
         <titleStmt>
            <title xml:lang="gez" xml:id="t1">ሄኖክ፡</title>
            <title xml:lang="gez" corresp="#t1" type="normalized">Henok</title>
            <title xml:lang="en" corresp="#t1">Enoch</title>
            <title xml:id="t2" xml:lang="en">Ethiopic Book of Enoch</title>
            <title xml:id="t3" xml:lang="en">1 Enoch</title>
            <title xml:id="t4aramaic">Aramaic Version of Enoch</title>
            <!--titles of work in foreign languages written in English-->
            <title xml:id="t5greek">Greek Version of Enoch</title>
            <title type="short">Hen.</title>
            <editor role="generalEditor" key="AB"/>
            <editor key="RHC"/>
            <editor key="DR"/>
            <editor key="NV"/>
            <respStmt>
               <resp>Digitization and encoded by</resp>
               <persName>Michal Jerabek</persName>
               <persName ref="RHC"/>
            </respStmt>
            <funder>Akademie der Wissenschaften in Hamburg</funder>
         </titleStmt>
         <editionStmt>
            <p>The text is that copied by Michal Jerabek.</p>
            <p>The non-unicode encoded text was saved from the website by Ran HaCohen and converted
               to Unicode.</p>
         </editionStmt>
         <publicationStmt>
            <authority>Hiob-Ludolf-Zentrum für Äthiopistik</authority>
            <publisher>Die Schriftkultur des christlichen Äthiopiens und Eritreas: Eine multimediale
               Forschungsumgebung / Beta maṣāḥǝft</publisher>
            <pubPlace>Hamburg</pubPlace>
            <availability>
               <licence target="http://creativecommons.org/licenses/by-sa/4.0/">
                 This file is licensed under the Creative Commons Attribution-ShareAlike 4.0. 
                  <p>The text within has the following copyright. 1995 Library of Ethiopian Texts,
                     created and maintained by Michal Jerabek, Prague. Permission to use, copy, and
                     distribute this text, for any NONCOMMERCIAL purpose is hereby granted without
                     fee, provided that the copyright notice and this permission notice appear in
                     all copies of this text. This text cannot be sold under any circumstances.</p>
               </licence>
            </availability>
         </publicationStmt>
         <sourceDesc>
            <p>Work of the literatures of Ethiopia and Eritrea</p>
            <p>A TEI file converted from the ETHIO-authority google spreadsheet</p>
         </sourceDesc>
         <sourceDesc>
            <listWit>
               <witness corresp="BAVcerulli75"/>
               <witness corresp="BAVcerulli110"/>
               <witness corresp="BAVcerulli131"/>
               <witness corresp="BAVet71" xml:id="bavet71"/>
               <witness corresp="BNFabb16" xml:id="bnfabb16"/>
               <witness corresp="BNFabb30" xml:id="bnfabb30"/>
               <witness corresp="BNFabb35" xml:id="bnfabb35"/>
               <witness corresp="BNFabb55" xml:id="bnfabb55"/>
               <witness corresp="BNFabb99" xml:id="bnfabb99"/>
               <witness corresp="BNFabb197" xml:id="bnfabb197"/>
               <witness corresp="BNFet49" xml:id="bnfet49"/>
               <witness corresp="BNFet50" xml:id="bnfet50"/>
               <witness corresp="BDLbruce74" xml:id="bdlbruce74"/>
               <witness corresp="BDLor531" xml:id="bdlor531"/>
               <witness corresp="BSLet187"/>
               <witness corresp="BLadd24185" xml:id="bladd24185"/>
               <witness corresp="BLadd24990" xml:id="bladd24990"/>
               <witness corresp="BLorient484" xml:id="blorient484"/>
               <witness corresp="BLorient485" xml:id="blorient485"/>
               <witness corresp="BLorient486" xml:id="blorient486"/>
               <witness corresp="BLorient490" xml:id="blorient490"/>
               <witness corresp="BLorient491" xml:id="blorient491"/>
               <witness corresp="BLorient492" xml:id="blorient492"/>
               <witness corresp="BLorient499" xml:id="blorient499"/>
               <witness corresp="BLorient8822" xml:id="blorient8822"/>
               <witness corresp="BLorient8823" xml:id="blorient8823"/>
               <witness corresp="CamAdd1570" xml:id="camadd1570"/>
               <witness corresp="EMML36" xml:id="emml36"/>
               <witness corresp="EMML179" xml:id="emml179"/>
               <witness corresp="EMML201" xml:id="emml201"/>
               <witness corresp="EMML629" xml:id="emml629"/>
               <witness corresp="EMML1279" xml:id="emml1279"/>
               <witness corresp="EMML1531" xml:id="emml1531"/>
               <witness corresp="EMML1768" xml:id="emml1768"/>
               <witness corresp="EMML1950" xml:id="emml1950"/>
               <witness corresp="EMML2080" xml:id="emml2080"/>
               <witness corresp="EMML2440" xml:id="emml2440"/>
               <witness corresp="EMML3407" xml:id="emml3407"/>
               <witness corresp="EMML4437" xml:id="emml4437"/>
               <witness corresp="EMML4750" xml:id="emml4750"/>
               <witness corresp="EMML5589" xml:id="emml5589"/>
               <witness corresp="EMML6281" xml:id="emml6281"/>
               <witness corresp="EMML6686" xml:id="emml6686"/>
               <witness corresp="EMML6706"/>
               <witness corresp="EMML6930"/>
               <witness corresp="EMML6974" xml:id="emml6974"/>
               <witness corresp="EMML7103"/>
               <witness corresp="EMML7584"/>
               <witness corresp="FSUrueppII1" xml:id="fsurueppII1"/>
               <witness corresp="SHOr271a" xml:id="shor271a"/>
               <witness corresp="JRyl23" xml:id="jryl23"/>
               <witness corresp="BSBaeth30"/>
               <!-- Pontificio Istituto Biblico, Banco A2, II - Bausi  -->
               <witness corresp="PULgarrettEth042"/>
               <witness corresp="PetermannIINachtrag29" xml:id="petermannIInachtrag29"/>
               <witness corresp="Tanasee9" xml:id="tanasee9"/>
               <witness corresp="BDLeu5" xml:id="bdleu5"/>
               <!-- Zion, Macomber-->
               <witness corresp="BDLaethd18"/>
               <witness corresp="EMIP00741"/>
               <witness corresp="EMIP00743"/>
               <witness corresp="EMIP00746"/>
               <witness corresp="EMIP00937"/>
               <witness corresp="EMIP00949"/>
               <witness corresp="EMML207"/>
               <witness corresp="EMML2436"/>
               <witness corresp="EMML4648"/>
               <witness corresp="EMML5003"/>
               <witness corresp="EMML5591"/>
               <witness corresp="EMML6252"/>
               <witness corresp="Je5e"/>
               <witness corresp="TAfait013"/>
               <witness corresp="GG00151"/>
               <witness corresp="IES392"/>
               <witness corresp="IES1736"/>
               <witness corresp="EMDA106"/>
               <witness corresp="Parm3843"/>
               <witness corresp="EMDA202"/>
               <!--  Remnant Trust -->
               <witness corresp="Schoyen2657"/>
               <!--   <witness corresp="EStny008"=TNY-008 (C2–IV–348)/> -->
               <witness corresp="NLA3"/>
               <witness corresp="NLA23"/>
               <witness corresp="NLA24"/>
               <witness corresp="DimmaUnesco1004"/>
               <witness corresp="DimmaUnesco1043"/>
               <witness corresp="DW01"/>
               <witness corresp="EMML7942"/>
               <witness corresp="EMML8098"/>
               <witness corresp="EMML8234"/>
               <witness corresp="EMML8347"/>
               <witness corresp="EMML8400"/>
               <witness corresp="EMML8433"/>
               <witness corresp="EMML8544"/>
               <witness corresp="EMML8546"/>
               <witness corresp="EMML8548"/>
               <witness corresp="EMML8560"/>
               <witness corresp="EMML8608"/>
               <witness corresp="EMML8703"/>
               <witness corresp="EMML8768"/>
               <witness corresp="EMML8775"/>
               <witness corresp="EMML8846"/>
               <witness corresp="EMML8943"/>
               <witness corresp="EMML9009"/>
            </listWit>
            <listBibl type="clavis">
               <bibl type="CAVT">
                  <ptr target="bm:CAVT"/>
                  <citedRange unit="item">61</citedRange>
               </bibl>
            </listBibl>
         </sourceDesc>
      </fileDesc>
      <encodingDesc>
         <p>Re-encoded from a stub.</p>
      </encodingDesc>
      <profileDesc>
         <abstract>
            <p>
               <foreign xml:lang="gez">Henok</foreign> is a Jewish apocalypse preserved only in
               Gǝʿǝz. The original language of the work seems to have been Aramaic. There are
               fragments of a Greek version, which have been used by the Ethiopic translator as a
               Vorlage. <bibl>
                  <ptr target="bm:Uhlig2005EAEEnoch"/>
               </bibl>
            </p>
         </abstract>
         <langUsage>
            <language ident="en">English</language>
            <language ident="gez">Gǝʿǝz</language>
         </langUsage>
         <textClass>
            <keywords>
               <term key="ChristianLiterature"/>
               <term key="Apocrypha"/>
               <term key="Translation"/>
            </keywords>
         </textClass>
      </profileDesc>
      <revisionDesc>
         <change who="PL" when="2016-03-21"> Created file from google spreadsheet </change>
         <change who="ES" when="2016-02-09">CREATED: text record</change>
         <change who="DR" when="2017-01-24">Updated title, added abstract, bibliography and
            textparts</change>
         <change who="DR" when="2017-03-07">Added keywords</change>
         <change who="RHC" when="2017-07-18">Sent word file with unicode encoded text.</change>
         <change who="PL" when="2017-07-21">Marked up minimally the text provided.</change>
         <change who="DR" when="2018-11-28">Added TUK IDs</change>
         <change who="NV" when="2024-11-25">changed the title, added lists of witnesses, associated witnesses with bibliography</change>
      </revisionDesc>
   </teiHeader>
   <text xml:base="https://betamasaheft.eu/">
      <body>
         <div type="bibliography">
            <listBibl type="secondary">
               <bibl>
                  <ptr target="bm:Uhlig2005EAEEnoch"/>
               </bibl>
               <bibl>
                  <ptr target="bm:Ullendorff1967EthiopiaBible"/>
                  <citedRange>34</citedRange>
               </bibl>
            </listBibl>
            <listBibl type="editions">
               <bibl corresp="#bdlbruce74">
                  <ptr target="bm:Laurence1839Enoch"/>
               </bibl>
               <bibl corresp="#bdlbruce74 #bdlor531 #blorient8822 #blorient8823 #fsurueppII1">
                  <ptr target="bm:Dillmann1851Henoch"/>
               </bibl>
               <bibl
                  corresp="#bavet71 #bnfabb16 #bnfabb30 #bnfabb35 #bnfabb55 #bnfabb99 #bnfabb197 #bnfet49 #bnfet50 #bdlbruce74 #bdlor531 #bladd24185 #bladd24990 #blorient484 #blorient485 #blorient486 #blorient490 #blorient491 #blorient492 #blorient499
                  #blorient8822 #blorient8823 #shor271a #fsurueppII1 #jryl23 #petermannIInachtrag29  #tanasee9 #bdleu5">
                  <ptr target="bm:KnibbUllendorff1978Enoch1"/>
               </bibl>
            </listBibl>
            <listBibl type="translation">
               <bibl
                  corresp="#bavet71 #bnfabb16 #bnfabb30 #bnfabb35 #bnfabb55 #bnfabb99 #bnfabb197 #bnfet49 #bnfet50 #bdlbruce74 #bdlor531 #bladd24185 #bladd24990 #blorient484 #blorient485 #blorient486 #blorient490 #blorient491 #blorient492 #blorient499
                  #blorient8822 #blorient8823 #fsurueppII1 #jryl23 #petermannIInachtrag29">
                  <ptr target="bm:Flemming1902Henok"/>
               </bibl>
               <bibl
                  corresp="#bavet71 #bnfabb16 #bnfabb30 #bnfabb35 #bnfabb55 #bnfabb99 #bnfabb197 #bnfet49 #bnfet50 #bdlbruce74 #bdlor531 #bladd24185 #bladd24990 #blorient484 #blorient485 #blorient486 #blorient490 #blorient491 #blorient492 #blorient499
                  #blorient8822 #blorient8823 #shor271a #fsurueppII1 #jryl23 #petermannIInachtrag29">
                  <ptr target="bm:Charles1912Enoch"/>
               </bibl>
               <bibl>
                  <ptr target="bm:KnibbUllendorff1978Enoch2"/>
               </bibl>
               <bibl
                  corresp="#bavet71 #bnfabb16 #bnfabb30 #bnfabb35 #bnfabb55 #bnfabb99 #bnfabb197 #bnfet49 #bnfet50 #bdlbruce74 #bdlor531 #bladd24185 #bladd24990 #blorient484 #blorient485 #blorient486 #blorient490 #blorient491 #blorient492 #blorient499
                  #blorient8822 #blorient8823 #shor271a #fsurueppII1 #jryl23 #petermannIInachtrag29  #tanasee9 #bdleu5 #camadd1570 #emml36 #emml179 #emml201 #emml629 #emml1279 #emml1531 #emml1768 #emml1950 #emml2080 #emml2440 #emml3407 #emml4437 #emml6281 #emml6974 #petermannIInachtrag29 #tanasee9 #bdleu5">
                  <ptr target="bm:Uhlig1984Henochbuch"/>
               </bibl>
            </listBibl>
            <listBibl type="secondary">
               <bibl>
                  <ptr target="bm:Stuckenbruck2007Enoch"/>
               </bibl>
               <bibl>
                  <ptr target="bm:ErhoStuckenbruck2013Enoch"/>
               </bibl>
               <bibl>
                  <ptr target="bm:Erho2023Bruce"/>
               </bibl>
               <bibl>
                  <ptr target="bm:Erho2024Peter"/>
               </bibl>
            </listBibl>
            <listRelation>
               <relation name="saws:isVersionInAnotherLanguageOf" active="LIT1340EnochE#t5greek"
                  passive="LIT1340EnochE#t4aramaic"/>
               <relation name="saws:isVersionInAnotherLanguageOf" active="LIT1340EnochE#t1"
                  passive="LIT1340EnochE#t5greek"/>
            </listRelation>
         </div>
         <div type="edition" xml:lang="gez" xml:id="ed1">
            <div type="textpart" subtype="book" xml:lang="gez" xml:id="Watchers" n="1">
               <label>Book of the Watchers</label>
               <note>Chapters 1-36</note>
               <listRelation>

                  <relation name="skos:broadMatch"
                     active="https://corpuscoranicum.de/kontexte/index/sure/2/vers/102/intertext/769"
                     passive="betmas:LIT1340EnochE.1.6-9"/>
                  <relation name="skos:broadMatch"
                     active="https://corpuscoranicum.de/kontexte/index/sure/2/vers/164/intertext/909"
                     passive="betmas:LIT1340EnochE.1.2-5"/>
                  <relation name="skos:broadMatch"
                     active="https://corpuscoranicum.de/kontexte/index/sure/17/vers/1/intertext/1325"
                     passive="betmas:LIT1340EnochE.1.26-27"/>

               </listRelation>
               <div type="textpart" subtype="chapter" n="1">
                  <ab>ቃለ ፡ በረከት ፡ ዘሄኖክ ፡ ዘከመ ፡ ባረከ ፡ ኅሩያነ ፡ ወጻድቃነ ፡ እለ ፡ ሀለዉ ፡ ይኩኑ ፡ በዕለተ ፡ ምንዳቤ ፡
                     ለአሰስሎ ፡ ኲሉ ፡ እኩያን ፡ ወረሲዓን ። ወአውሥአ ፡ ወይቤ ፡ ሄኖክ ፡ ብእሲ ፡ ጻድቅ ፡ ዘእምኀበ ፡ እግዚአብሔር ፡
                     እንዘ ፡ አዕይንቲሁ ፡ ክሡታት ፡ ወይሬኢ ፡ ራእየ ፡ ቅዱሰ ፡ ዘበሰማያት ፡ ዘአርአዩኒ ፡ መላእክት ፡ ወሰማዕኩ ፡
                     እምኀቤሆሙ ፡ ኲሎ ፡ ወአእመርኩ ፡ አነ ፡ ዘእሬኢ ፡ ወአኮ ፡ ለዝ ፡ ትውልድ ፡ አላ ፡ ለዘይመጽእ ፡ ትውልድ ፡ ርኁቃን
                     ። በእንተ ፡ ኅሩያን ፡ እቤ ፡ ወአውሣእኩ ፡ በእንቲአሆሙ ፡ ምስለ ፡ ዘይወፅእ ፡ ቅዱስ ፡ ወዐቢይ ፡ እማኅደሩ ፡
                     ወአምላከ ፡ ዓለም ። ወእምህየ ፡ ይከይድ ፡ ዲበ ፡ ሲና ፡ ደብር ፡ ወያስተርኢ ፡ በትዕይንቱ ፡ ወያስተርኢ ፡ በጽንዐ ፡
                     ኀይሉ ፡ እምሰማይ ። ወይፈርህ ፡ ኲሉ ፡ ወያድለቀልቁ ፡ ትጉሃን ፡ ወይነሥኦሙ ፡ ፍርሀት ፡ ወረዓድ ፡ ዐቢይ ፡ እስከ ፡
                     አጽናፈ ፡ ምድር ። ወይደነግፁ ፡ አድባር ፡ ነዋኃን ፡ ወይቴሐቱ ፡ አውግር ፡ ነዋኃት ፡ ወይትመሰዉ ፡ ከመ ፡ መዓረ ፡
                     ግራ ፡ እምላህብ ። ወትሠጠም ፡ ምድር ፡ ወኲሉ ፡ ዘውስተ ፡ ምድር ፡ ይትሐጐል ፡ ወይከውን ፡ ፍትሕ ፡ ላዕለ ፡ ኲሉ ፡
                     ወላዕለ ፡ ጻድቃን ፡ ኲሎሙ ። ለጻድቃንሰ ፡ ሰላመ ፡ ይገብር ፡ ሎሙ ፡ ወየዐቅቦሙ ፡ ለኅሩያን ፡ ወይከውን ፡ ሣህል ፡
                     ላዕሌሆሙ ፡ ወይከውኑ ፡ ኲሎሙ ፡ ዘአምላክ ፡ ወይሤርሑ ፡ ወይትባረኩ ፡ ወይሀርህ ፡ ሎሙ ፡ ብርሃነ ፡ አምላክ ። ወናሁ ፡
                     መጽአ ፡ በትእልፈት ፡ ቅዱሳን ፡ ከመ ፡ ይግበር ፡ ፍትሐ ፡ ላዕሌሆሙ ፡ ወያሐጒሎሙ ፡ ለረሲዓን ፡ ወይትዋቀስ ፡ ኲሎ ፡
                     ዘሥጋ ፡ በእንተ ፡ ኲሉ ፡ ዘገብሩ ፡ ወረሰዩ ፡ ላዕሌሁ ፡ ኃጥአን ፡ ወረሲዓን ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/1/vers/2/intertext/906"
                        passive="betmas:LIT1340EnochE.1.1"/>
                     <relation name="skos:broadMatch"
                        active="https://corpuscoranicum.de/kontexte/index/sure/18/vers/47/intertext/784"
                        passive="betmas:LIT1340EnochE.1.1"/>

                  </listRelation>
               </div>
               <div type="textpart" subtype="chapter" n="2">
                  <ab>ጠየቁ ፡ ኲሎ ፡ ዘውስተ ፡ ሰማይ ፡ ግብረ ፡ እፎ ፡ ኢይመይጡ ፡ ፍናዊሆሙ ፡ ብርሃናት ፡ ዘውስተ ፡ ሰማይ ፡ ከመ ፡
                     ኲሉ ፡ ይሠርቅ ፡ ወየዐርብ ፡ ሥሩዕ ፡ ኲሉ ፡ በበዘመኑ ፡ ወኢይትዐደዉ ፡ እምትእዛዞሙ ። ርእይዋ ፡ ለምድር ፡ ወለብዉ ፡
                     በእንተ ፡ ምግባር ፡ ዘይትገበር ፡ ላዕሌሃ ፡ እምቀዳሚ ፡ እስከ ፡ ተፍጻሜቱ ፡ ከመ ፡ እይትመየጥ ፡ ኲሉ ፡ ግብሩ ፡
                     ለአምላክ ፡ እንዘ ፡ ያስተርኢ ። ርእይዎ ፡ ለሐጋይ ፡ ወለክረምት ፡ ከመ ፡ ኲላ ፡ ምድር ፡ መልአት ፡ ማየ ፡ ወደመና ፡
                     ወጠል ፡ ወዝናም ፡ የዐርፍ ፡ ላዕሌሃ ። </ab>
               </div>
               <div type="textpart" subtype="chapter" n="3">
                  <ab>ጠየቁ ፡ ወርኢኩ ፡ ከመ ፡ ኲሉ ፡ ዐፀው ፡ እፎ ፡ ያስተርእዩ ፡ ከመ ፡ ይቡስ ፡ ወኲሉ ፡ አቊጽሊሆሙ ፡ ንጉፋት ፡
                     ዘእንበለ ፡ ፲ወ፬ዐፀው ፡ ዘኢይትነገፍኡ ፡ እለ ፡ ይጸንሑ ፡ እምብሉይ ፡ እስከ ፡ ይመጽእ ፡ ሐዲስ ፡ እም፪ወእም፫ክረምት
                     ። </ab>
               </div>
               <div type="textpart" subtype="chapter" n="4">
                  <ab>ወዳግመ ፡ ጠየቁ ፡ መዋዕለ ፡ ሐጋይ ፡ ከመ ፡ ኮነ ፡ ፀሐይ ፡ ላእሌሃ ፡ በቅድሜሃ ፡ ወአንትሙሰ ፡ ተኀሥሡ ፡ ምጽላለ
                     ፡ ወጽላሎተ ፡ በእንተ ፡ ዋዕየ ፡ ፀሐይ ፡ ወምድርኒ ፡ ትውዒ ፡ እሙቀተ ፡ ሐሩር ፡ ወአንትሙሰ ፡ ኢትክሉ ፡ ከይዶታ ፡
                     ለምድር ፡ ወኢኰኲሐ ፡ በእንተ ፡ ዋእያ ። </ab>
               </div>
               <div type="textpart" subtype="chapter" n="5">
                  <ab>ጠየቁ ፡ እፎ ፡ ዕፀው ፡ በሐመልማለ ፡ አቊጽል ፡ ይትክደኑ ፡ ወይፈርዩ ፡ ወለብዉ ፡ በእንተ ፡ ኲሉ ፡ ወአእምሩ ፡
                     በከመ ፡ ገብረ ፡ ለክሙ ፡ እሎንተ ፡ ኲሎሙ ፡ ዘሕያው ፡ ለዓለም ። ወምግባሩ ፡ ቅድሜሁ ፡ ለለዓመት ፡ ዘይከውን ፡ ወኲሉ
                     ፡ ምግባሩ ፡ ይትቀነዩ ፡ ሎቱ ፡ ወኢይትመየጡ ፡ አላ ፡ በከመ ፡ ሠርዐ ፡ አምላክ ፡ ከመዝ ፡ ይትገበር ፡ ኲሉ ። ወርእዩ
                     ፡ እፎ ፡ አብህርት ፡ ወአፍላግ ፡ ኅቡረ ፡ ይፌጽሙ ፡ ግብሮሙ ። ወአንትሙሰ ፡ ኢተዐገሥክሙ ፡ ወኢገበርክሙ ፡ ትእዛዘ ፡
                     እግዚእ ፡ እላ ፡ ተዐደውክሙ ፡ ወሐመይክሙ ፡ ዓቢያተ ፡ ወድሩካተ ፡ ቃላተ ፡ በአፍ ፡ ርኩስት ፡ ዘዚአክሙ ፡ ላዕለ ፡
                     ዕበየ ፡ ዚአሁ ፤ ይቡሳነ ፡ ልብ ፡ ኢትከውነክሙ ፡ ሰላም ። ወበእንተዝ ፡ አንትሙ ፡ መዋዕሊክሙ ፡ ትረግሙ ፡ ወዓመታተ ፡
                     ሕይወትክሙ ፡ ተሐጒሉ ፡ ወይበዝኅ ፡ መርገም ፡ ዘለዓለም ፡ ወኢይከውነክሙ ፡ ሣህል ። በውእቱ ፡ መዋዕል ፡ ትሁቡ ፡ ሰላመ
                     ፡ ዚአክሙ ፡ በርግመት ፡ ዘለዓለም ፡ ለኲሉ ፡ ጻድቃን ፡ ወኪያክሙ ፡ ይረግሙ ፡ ኃጥኣን ፡ ዘልፈ ፡ ወለክሙ ፡ ኅቡረ ፡
                     ምስለ ፡ ኃጥኣን ። ወለኅሩያንሰ ፡ ይከውን ፡ ብርሃን ፡ ወፍሥሓ ፡ ወሰላም ፡ ወእሙንቱ ፡ ይወርስዋ ፡ ለምድር ፡ ወለክሙሰ
                     ፡ ረሲዓን ፡ ይከውነክሙ ፡ ርግመት ። ወአመሂ ፡ ይትወሀቦሙ ፡ ለኅሩያን ፡ ጥበብ ፡ ወኲሎሙ ፡ እሎንቱ ፡ የሐይዉ ፡
                     ወኢይደግሙ ፡ አበሳ ፡ ኢበረሲዕ ፡ ወኢበትዕቢት ፡ አላ ፡ ይገንዩ ፡ ዘቦሙ ፡ ጥበብ ፡ ኢይደግሙ ፡ አብሶ ። ወኢይትኴነኑ
                     ፡ ኲሎ ፡ መዋእለ ፡ ሕይወቶሙ ፡ ወኢይመውቱ ፡ በመቅሠፍት ፡ ወኢበመዓት ፡ አላ ፡ ኊልቈ ፡ መዋዕለ ፡ ሕይወቶሙ ፡ ይፌጽሙ
                     ፡ ወይልህቅ ፡ ሕይወቶሙ ፡ በሰላም ፡ ወዓመታተ ፡ ፍሥሓሆሙ ፡ ይበዝኅ ፡ በሐሤት ፡ ወበሰላም ፡ ዘለዓለም ፡ ውስተ ፡ ኲሉ
                     ፡ መዋእለ ፡ ሕይወቶሙ ። </ab>
               </div>
               <div type="textpart" subtype="chapter" n="6">
                  <ab>ወኮነ ፡ እምዘ ፡ በዝኁ ፡ ውሉደ ፡ ሰብእ ፡ በእማንቱ ፡ መዋእል ፡ ተወልደ ፡ ሎሙ ፡ አዋልድ ፡ ሠናያት ፡ ወላህያት ።
                     ወርእዩ ፡ ኪያሆን ፡ መላእክት ፡ ውሉደ ፡ ሰማያት ፡ ወፈተውዎን ፡ ወይቤሉ ፡ በበይናቲሆሙ ፡ ንዑ ፡ ንኅረይ ፡ ለነ ፡
                     አንስተ ፡ እምውሉደ ፡ ሰብእ ፡ ወንለድ ፡ ለነ ፡ ውሉደ ። ወይቤሎሙ ፡ ስምያዛ ፡ ዘውእቱ ፡ መልአኮሙ ፡ እፈርህ ፡ ዮጊ
                     ፡ ኢትፈቅዱ ፡ ይትገበር ፡ ዝንቱ ፡ ግብር ፡ ወእከውን ፡ አነ ፡ ባሕቲትየ ፡ ፈዳዪሃ ፡ ለዛቲ ፡ ኅጢአት ፡ ዐባይ ።
                     ወአውሥኡ ፡ ሎቱ ፡ ኲሎሙ ፡ ወይቤሉ ፡ መሐላ ፡ ንምሐል ፡ ኲልነ ፡ ወንትዋገዝ ፡ በበይናቲነ ፡ ከመ ፡ ኢንሚጣ ፡ ለዛቲ
                     ፡ ምክር ፡ ወንግበራ ፡ ለዛቲ ፡ ምክር ፡ ግብረ ። አሜሃ ፡ መሐሉ ፡ ኲሎሙ ፡ ኅቡረ ፡ ወአውገዙ ፡ ኲሎሙ ፡ በበይናቲሆሙ
                     ፡ ቦቱ ፡ ወኮኑ ፡ ኲሎሙ ፡ ፪፻ ። ወወረዱ ፡ ውስተ ፡ አርዲስ ፡ ዝውእቱ ፡ ድማሑ ፡ ለደብረ ፡ አርሞን ፡ ወጸውዕዎ ፡
                     ለደብረ ፡ አርሞን ፡ እስመ ፡ መሐሉ ፡ ቦቱ ፡ ወአውገዙ ፡ በበይናቲሆሙ ። ወዝንቱ ፡ አስማቲሆሙ ፡ ለመላእክቲሆሙ ፡
                     ስምያዛ ፡ ዘውእቱ ፡ መልአኮሙ ፡ ኡራኪበራሜኤል ፡ አኪበኤል ፡ ጣሚኤል ፡ ራሙኤል ፡ ዳንኤል ፡ ኤዜቄኤል ፡ ሰራቁያል ፡
                     አሳኤል ፡ አርምርስ ፡ በጥረአል ፡ አናንኢ ፡ ዘቄቤ ፡ ሰምሳዌኤል ፡ ሰርተኤል ፡ ጡርኤል ፡ ዮምያኤል ፡ አራዝያል ። እሉ
                     ፡ እሙንቱ ፡ ሀበይቶሙ ፡ ለ፪፻መላእክት ፡ ወባዕዳን ፡ ኲሉ ፡ ምስሌሆሙ ። </ab>
               </div>
               <div type="textpart" subtype="chapter" n="7">
                  <ab>ወነሥኡ ፡ ሎሙ ፡ አንስትያ ፡ ወኀረየ ፡ ኲሉ ፡ ለለርእሱ ፡ አሐተ ፡ አሐተ ፡ ወወጠኑ ፡ ይባኡ ፡ ኀቤሆን ፡ ወተደመሩ
                     ፡ ምስሌሆን ፡ ወመሐርዎን ፡ ሥራያተ ፡ ወስብዓታተ ፡ ወመቲረ ፡ ሥርው ፡ ወዕፀው ፡ አመርዎን ። ወእማንቱሰ ፡ ፀንሳ ፡
                     ወወለዳ ፡ ረዓይተ ፡ ዐበይተ ፡ ወቆሞሙ ፡ በበ ፡ ፴፻ ፡ በእመት ። እሉ ፡ በልዑ ፡ ኲሎ ፡ ፃማ ፡ ሰብእ ፡ እስከ ፡
                     ስእንዎሙ ፡ ሴስዮተ ፡ ሰብእ ። ወተመይጡ ፡ ረዓይት ፡ ላዕሌሆሙ ፡ ይብልዕዎሙ ፡ ለሰብእ ። ወወጠኑ ፡ የአብሱ ፡ በአዕዋፍ
                     ፡ ወዲበ ፡ አራዊት ፡ ወበዘይትሐወስ ፡ ወበዓሣት ፡ ወሥጋሆሙ ፡ በበይናቲሆሙ ፡ ይትባልዑ ፡ ወደመ ፡ ይስትዩ ፡ እምኔሃ ።
                     አሜሃ ፡ ምድር ፡ ሰከየቶሙ ፡ ለዐማፅያን ። </ab>
               </div>
               <div type="textpart" subtype="chapter" n="8">
                  <ab>ወአዛዝኤል ፡ መሐሮሙ ፡ ለሰብእ ፡ ገቢረ ፡ አስይፍት ፡ ወመጥባሕት ፡ ወወልታ ፡ ወድርዓ ፡ እንግድዓ ፡ ወአርአዮሙ ፡
                     ዘእምድኅሬሆሙ ፡ ወምግባረሆሙ ፡ አውቃፋተ ፡ ወሠርጐ ፡ ወተኲሕሎተ ፡ ወአሠንዮ ፡ ቀራንብት ፡ ወእብነ ፡ እምኲሉ ፡ እብን
                     ፡ ክቡረ ፡ ወኅሩየ ፡ ወኲሎ ፡ ጥምዓታተ ፡ ኅብር ፡ ወተውላጠ ፡ ዓለም ። ወኮነ ፡ ርስዐት ፡ ዓቢይ ፡ ወብዙኅ ፡ ዘምዎ
                     ፤ ወስሕቱ ፡ ወማሰና ፡ ኲሉ ፡ ፍናዊሆሙ ። አሜዛራክ ፡ መሀረ ፡ ኲሎ ፡ መሳብዕያነ ፡ ወመታርያነ ፡ ሥርዋት ፤ አርማሮስ
                     ፡ ፈትሐ ፡ ስብዓታተ ፤ ወበረቅዓል ፡ ረዓይያነ ፡ ከዋክብት ፤ ወኮከብኤል ፡ ትእምርታተ ፤ ወጥምኤል ፡ መሀረ ፡ ራእየ ፡
                     ኮከብ ፤ ወአስራድኤል ፡ መሀረ ፡ ሩፀተ ፡ ወርኅ ። ወበኅጒለተ ፡ ሰብእ ፡ ጸርሑ ፡ ወበጽሐ ፡ ቃሎሙ ፡ ሰማየ ። </ab>
               </div>
               <div type="textpart" subtype="chapter" n="9">
                  <ab>ወአሜሃ ፡ ሐወጹ ፡ ሚካኤል ፡ ወገብርኤል ፡ ወሱርያን ፡ ወኡርያን ፡ እምሰማይ ፡ ወርእዩ ፡ ብዙኃ ፡ ደመ ፡ ዘይትከዐው
                     ፡ በዲበ ፡ ምድር ፡ ወኲሎ ፡ ዓመፃ ፡ ዘይትገበር ፡ በዲበ ፡ ምድር ። ወይቤሉ ፡ በበይናቲሆሙ ፡ ቃለ ፡ ጽራኃቲሆሙ ፡
                     ዕራቃ ፡ ጸርኀት ፡ ምድር ፡ እስከ ፡ አንቀጸ ፡ ሰማይ ። ወይእዜኒ ፡ ለክሙ ፡ ኦቅዱሳነ ፡ ሰማይ ፡ ይሰክዩ ፡ ነፍሳተ ፡
                     ሰብእ ፡ እንዘ ፡ ይብሉ ፡ አብኡ ፡ ለነ ፡ ፍትሐ ፡ ኀበ ፡ ልዑል ። ወይቤሉ ፡ ለእግዚኦሙ ፡ ለንጉሥ ፡ እስመ ፡
                     እግዚኦሙ ፡ ለአጋእዝት ፡ ወአምላኮሙ ፡ ለአማልክት ፡ ወንጉሦሙ ፡ ለነገሥት ፡ ወመንበረ ፡ ስብሐቲከ ፡ ውስተ ፡ ኲሎ ፡
                     ትውልደ ፡ ዓለም ፡ ወስምከ ፡ ቅዱስ ፡ ወስቡሕ ፡ ውስተ ፡ ኲሉ ፡ ትውልደ ፡ ዓለም ፡ ወቡሩክ ፡ ወስቡሕ ፡ አንተ ።
                     ገበርከ ፡ ኲሎ ፡ ወሥልጣነ ፡ ኲሉ ፡ ምስሌከ ፡ ወኲሉ ፡ ክሡት ፡ ቅድሜከ ፡ ወግሁድ ፤ ወአንተ ፡ ትሬኢ ፡ ኲሎ ፡
                     ወአልቦ ፡ ዘይትከሀል ፡ ይትኀባእ ፡ እምኔከ ። ርኢኬ ፡ ዘገብረ ፡ አዛዝኤል ፡ ዘከመ ፡ መሀረ ፡ ኲሎ ፡ ዓመፃ ፡ በዲበ
                     ፡ ምድር ፡ ወአግሀደ ፡ ኅቡኣተ ፡ ዓለም ፡ እለ ፡ ይትገበራ ፡ በሰማያት ። ወአመረ ፡ ስብዐታተ ፡ ስምያዛ ፡ ዘአንተ ፡
                     ወሀብኮ ፡ ሥልጣነ ፡ ይኰንን ፡ እለ ፡ ምስሌሁ ፡ ኅቡረ ። ወሖሩ ፡ ኀበ ፡ አዋልደ ፡ ሰብእ ፡ ኅቡረ ፡ ወሰከቡ ፡
                     ምስሌሆን ፡ ምስለ ፡ እልኩ ፡ አንስት ፡ ወረኲሱ ፡ ወአግሀዱ ፡ ሎን ፡ እሎንተ ፡ ኃጣውአ ። ወአንስትሰ ፡ ወለዳ ፡
                     ረዓይተ ፡ ወበዝ ፡ መልአት ፡ ኲላ ፡ ምድር ፡ ደመ ፡ ወዐመፃ ። ወይእዜኒ ፡ ናሁ ፡ ይጸርሑ ፡ ነፍሳት ፡ እለ ፡ ሞቱ ፡
                     ወይሰክዩ ፡ እስከ ፡ አንቀጸ ፡ ሰማይ ፡ ወዐርገ ፡ ገዓሮሙ ፡ ወኢይክሉ ፡ ወፂአ ፡ እምቅድመ ፡ ገጸ ፡ ዐመፃ ፡
                     ዘይትገበር ፡ በዲበ ፡ ምድር ። ወአንተ ፡ ተአምር ፡ ኲሎ ፡ ዘእንበለ ፡ ይኩን ፤ ወአንተ ፡ ተአምር ፡ ዘንተ ፡
                     ወዘዚአሆሙ ፡ ወአልቦ ፡ ዘትነግረነ ፡ ወምንት ፡ መፍትው ፡ ንረስዮሙ ፡ በእንተ ፡ ዝንቱ ። </ab>
               </div>
               <div type="textpart" subtype="chapter" n="10">
                  <ab>ወአሜሃ ፡ ልዑል ፡ ዐቢይ ፡ ወቅዱስ ፡ ተናገረ ፡ ወፈነዎ ፡ ለአርስየላልዩር ፡ ኀበ ፡ ወልደ ፡ ላሜክ ፡ ወይቤሎ ። በሎ
                     ፡ በስመ ፡ ዚአየ ፡ ኅባእ ፡ ርእሰከ ፡ ወአግህድ ፡ ሎቱ ፡ ፍጻሜ ፡ ዘይመጽእ ፡ እስመ ፡ ትትሐጐል ፡ ምድር ፡ ኲላ ፡
                     ወማየ ፡ አይኅ ፡ ይመጽእ ፡ ሀሎ ፡ ዲበ ፡ ኲላ ፡ ምድር ፡ ወይትኀጐል ፡ ዘሀሎ ፡ ውስቴታ ። ወይእዜኒ ፡ መሀሮ ፡ ከመ
                     ፡ ይንፍጽ ፡ ወይንበር ፡ ዘርኡ ፡ ለኲሉ ፡ ምድር ። ወይቤሎ ፡ ካዕበ ፡ እግዚእ ፡ ለሩፋኤል ፡ እስሮ ፡ ለአዛዝኤል ፡
                     በእዴሁ ፡ ወእገሪሁ ፡ ወደዮ ፡ ውስተ ፡ ጽልመት ፡ ወአብቅዋ ፡ ለገዳም ፡ እንተ ፡ ሀለወት ፡ በዱዳኤል ፡ ወደዮ ፡ ህየ
                     ። ወደይ ፡ ላዕሌሁ ፡ አዕባነ ፡ ጠዋያተ ፡ ወበሊኃተ ፡ ወክድኖ ፡ ጽልመተ ፡ ወህየ ፡ ይኅድር ፡ ለዓለም ፡ ወክድኖ ፡
                     ለገጹ ፡ ከመ ፡ እይርአይ ፡ ብርሃነ ። ወበዕለት ፡ ዐባይ ፡ እንተ ፡ ኲነኔ ፡ ከመ ፡ ይትፈነው ፡ ውስተ ፡ ዋዕይ ።
                     ወአሕይዋ ፡ ለምድር ፡ እንተ ፡ አማሰኑ ፡ መላእክት ፡ ወሕይወታ ፡ ለምድር ፡ አይድዕ ፡ ከመ ፡ አሐይዋ ፡ ለምድር ፡
                     ወኢይትኃጐሉ ፡ ኲሎሙ ፡ ውሉደ ፡ ሰብእ ፡ በምሥጢረ ፡ ኲሉ ፡ ዘቀተሉ ፡ ትጉሃን ፡ ወመሀሩ ፡ ለውሉዶሙ ። ወማሰነት ፡
                     ኲላ ፡ ምድር ፡ በትምህርተ ፡ ግብሩ ፡ ለአዛዝኤል ፡ ወላዕሌሁ ፡ ጸሐፍ ፡ ኲሎ ፡ ኀጢአተ ። ወለገብርኤል ፡ ይቤሎ ፡
                     እግዚአብሔር ፡ ሑር ፡ ዲቤሆሙ ፡ ለመንዝራን ፡ ወለምኑናን ፡ ወዲበ ፡ ውሉደ ፡ ዘማ ፡ ወአኅጒሎሙ ፡ ለውሉደ ፡ ዘማ ፡
                     ወለውሉደ ፡ ትጉሃን ፡ እምሰብእ ፡ ወአውፅኦሙ ፡ ወፈንዎሙ ፡ በበይናቲሆሙ ፡ እሙንቱ ፡ ወለሊሆሙ ፡ በቀትል ፡ ይትኀጐሉ ፡
                     እስመ ፡ ኑኃ ፡ መዋዕል ፡ አልቦሙ ። ወኲሎሙ ፡ ይስእሉከ ፡ ወኢይከውን ፡ ለአበዊሆሙ ፡ በእንቲአሆሙ ፡ እስመ ፡ ይሴፈዉ
                     ፡ ሕይወተ ፡ ዘለዓለም ፡ ወከመ ፡ ይሕየዉ ፡ እምኔሆሙ ፡ ፭፻ክራማተ ። ወለሚካኤል ፡ ይቤሎ ፡ እግዚአብሔር ፡ አይድዕ ፡
                     ለስምያዛ ፡ ወለካልኣን ፡ እለ ፡ ምስሌሁ ፡ እለ ፡ ኀብሩ ፡ ምስለ ፡ አንስት ፡ ከመ ፡ ይማስኑ ፡ ምስሌሆን ፡ በኲሉ ፡
                     ርኲሰ ፡ ዚአሆን ። ሶበ ፡ ይትራገዙ ፡ ኲሉ ፡ ውሉዶሙ ፡ ወሶበ ፡ ይሬእዩ ፡ ሐጒሎሙ ፡ ለፍቁራኒሆሙ ፡ እስሮሙ ፡
                     ለ፸ትውልድ ፡ በመትሕተ ፡ አውግረ ፡ ምድር ፡ እስከ ፡ ዕለተ ፡ ኲነኔሆሙ ፡ ወተፍጻሜቶሙ ፡ እስከ ፡ ይትፌጸም ፡ ኲነኔ ፡
                     ዘለዓለመ ፡ ዓለም ። ወበውእቱ ፡ መዋዕል ፡ ይወስድዎሙ ፡ ውስተ ፡ መትሕተ ፡ እሳት ፡ በፃዕር ፡ ወበቤተ ፡ ሞቅሕ ፡
                     ይትዓፀዉ ፡ ለዓለመ ፡ ዓለም ። ወሶቤሃ ፡ ይውዒ ፡ ወይማስን ፡ እምይእዜ ፡ ምስሌሆሙ ፡ ኅቡረ ፡ ይትአሰሩ ፡ እስከ ፡
                     ተፍጻሜተ ፡ ትውልደ ፡ ትውልድ ። ወአኅጒሎሙ ፡ ለኲሎሙ ፡ ነፍሳተ ፡ ተውኔት ፡ ወለውሉዶሙ ፡ ለትጉሃን ፡ እስመ ፡
                     ገፍዕዎሙ ፡ ለሰብእ ። አኅጒል ፡ ኲሎ ፡ ግፍዐ ፡ እምገጸ ፡ ምድር ፡ ወኲሉ ፡ ምግባር ፡ እኩይ ፡ ይኅልቅ ፡ ወያስተርኢ
                     ፡ ተክለ ፡ ጽድቅ ፡ ወርትዕ ፡ ወይከውን ፡ ለበረከት ፡ ግብር ፤ ጽድቅ ፡ ወርትዕ ፡ ለዓለም ፡ በፍሥሓ ፡ ይተክሉ ።
                     ወይእዜኒ ፡ ኲሎሙ ፡ ጻድቃን ፡ ይገንዩ ፡ ወይከውኑ ፡ ሕያዋነ ፡ እስከ ፡ ይወልዱ ፡ ፲፻ ፡ ወኲሎ ፡ መዋዕለ ፡ ውርዙቶሙ
                     ፡ ወሰንበተ ፡ ዚአሆሙ ፡ ይፌጽሙ ፡ በሰላም ። ወበእማንቱ ፡ መዋዕል ፡ ትትገበር ፡ ኲላ ፡ ምድር ፡ በጽድቅ ፡ ወኲለንታሃ
                     ፡ ትተከል ፡ ዕፀወ ፡ ወትመልዕ ፡ በረከተ ። ወኲሎ ፡ ዕፀወ ፡ ኃሤት ፡ ይተክሉ ፡ ዲቤሃ ፡ ወይተክሉ ፡ ዲቤሃ ፡ እውያነ
                     ፡ ወወይን ፡ ዘይተከል ፡ ዲቤሃ ፡ ይገብር ፡ ፍሬ ፡ ለጽጋብ ፤ ወኲሉ ፡ ዘርእ ፡ ዘይዘራእ ፡ ዲቤሃ ፡ አሐቲ ፡ መስፈርት
                     ፡ ትገብር ፡ እልፈ ፡ ወአሐቲ ፡ መስፈርተ ፡ ኤልያስ ፡ ትገብር ፡ ፲ምክያዳተ ፡ ዘይት ። ወአንተ ፡ አንጽሓ ፡ ለምድር ፡
                     እምኲሉ ፡ ግፍዕ ፤ ወእምኲሉ ፡ ዐመፃ ፤ ወእምኲሉ ፡ ኀጢአት ፤ ወእምኲሉ ፡ ረሲዕ ፤ ወእምኲሉ ፡ ርኲስ ፡ ዘይትገበር ፡
                     በዲበ ፡ ምድር ፤ አኅልቆሙ ፡ እምዲበ ፡ ምድር ። ወይኩኑ ፡ ኲሉ ፡ ውሉደ ፡ ሰብእ ፡ ጻድቃነ ፡ ወይኩኑ ፡ ኲሉ ፡
                     አሕዛብ ፡ ያምልኩ ፡ ወይባርኩ ፡ ኪያየ ፡ ወኲሎሙ ፡ ሊተ ፡ ይሰግዱ ። ወትነጽሕ ፡ ምድር ፡ እምኲሉ ፡ ሙስና ፡ ወእምኲሉ
                     ፡ ኃጢአት ፤ ወእምኲሉ ፡ መቅሠፍት ፤ ወእምኲሉ ፡ ፃዕር ፤ ወኢይደግም ፡ ከመ ፡ እፈኑ ፡ ዲቤሃ ፡ አይኃ ፡ ለትውልደ ፡
                     ትውልድ ፡ ወእስከ ፡ ለዓለም ። </ab>
               </div>
               <div type="textpart" subtype="chapter" n="11">
                  <ab>ወበእማንቱ ፡ መዋዕል ፡ እፈትሕ ፡ መዛግብተ ፡ በረከት ፡ እለ ፡ በሰማይ ፡ ከመ ፡ አውርዶሙ ፡ ዲበ ፡ ምድር ፡ ዲበ ፡
                     ግብሮሙ ፡ ወዲበ ፡ ፃማሆሙ ፡ ለውሉደ ፡ ሰብእ ። ሰላም ፡ ወርትዐ ፡ ሱቱፋነ ፡ ይከውኑ ፡ በኲሉ ፡ መዋዕለ ፡ ዓለም ፡
                     ወበኲሉ ፡ ትውልደ ፡ ዓለም ። </ab>
               </div>
               <div type="textpart" subtype="chapter" n="12">
                  <ab>ወእምቅድመ ፡ ኲሉ ፡ ነገር ፡ ተከብተ ፡ ሄኖክ ፡ ወአልቦ ፡ ዘየአምሮ ፡ እምውሉደ ፡ ሰብእ ፡ በኀበ ፡ ተከብተ ፡ ወኅበ
                     ፡ ሀሎ ፡ ወምንተ ፡ ኮነ ። ወኲሉ ፡ ግብሩ ፡ ምስለ ፡ ቅዱሳን ፡ ወምስለ ፡ ትጉሃን ፡ በመዋዕለ ፡ ዚአሁ ። ወአነ ፡
                     ሄኖክ ፡ ኮንኩ ፡ እባርኮ ፡ ለእግዚእ ፡ ዐቢይ ፡ ወለንጉሠ ፡ ዓለም ፡ ወናሁ ፡ ትጉሃን ፡ ይጼውዑኒ ፡ ሊተ ፡ ለሄኖክ ፡
                     ጸሓፊ ፡ ወይቤሉኒ ። ሄኖክ ፡ ጸሓፌ ፡ ጽድቅ ፡ ሑር ፡ አይድዕ ፡ ለትጉሃነ ፡ ሰማይ ፡ እለ ፡ ኀደጉ ፡ ሰማየ ፡ ልዑለ
                     ፡ ወምቅዋመ ፡ ቅዱሰ ፡ ዘለዓለም ፡ ወምስለ ፡ አንስት ፡ ማሰኑ ፡ ወገብሩ ፡ ዘከመ ፡ ይገብሩ ፡ ውሉደ ፡ ሰብእ ፡
                     ወነሥኡ ፡ ሎሙ ፡ አንስተ ፡ ወማሰኑ ፡ ዐቢየ ፡ ሙስና ፡ በዲበ ፡ ምድር ። ወኢይከውን ፡ ሎሙ ፡ በዲበ ፡ ምድር ፡ ሰላም
                     ፡ ወኅድገተ ፡ ኀጢአት ፡ እስመ ፡ ኢይትፌሥሑ ፡ በውሉዶሙ ። ቀትለ ፡ ፍቁራኒሆሙ ፡ ይሬእዩ ፡ ወዲበ ፡ ሐጒለ ፡ ውሉዶሙ
                     ፡ ይግዕሩ ፡ ወይስእሉ ፡ ለዓለም ፡ ወኢይከውን ፡ ሎሙ ፡ ምሕረት ፡ ወኢሰላም ። </ab>
               </div>
               <div type="textpart" subtype="chapter" n="13">
                  <ab>ወሄኖክ ፡ ኀሊፎ ፡ ይቤሎ ፡ ለአዛዝኤል ፡ ኢይከውነከ ፡ ሰላም ፡ ዐቢይ ፡ ኲነኔ ፡ ወፅአ ፡ ላዕሌከ ፡ ይእሥርከ ።
                     ወሣኅት ፡ ወስእለት ፡ ወምሕረት ፡ ኢይከውነከ ፡ በእንተ ፡ ዘመሀርከ ፡ ግፍዐ ፡ ወበእንተ ፡ ኲሉ ፡ ምግባረ ፡ ጽርፈት ፤
                     ወግፍዕ ፤ ወኀጢአት ፤ ዘአርአይከ ፡ ለውሉደ ፡ ሰብእ ። አሜሃ ፡ ሐዊርየ ፡ ነገርክዎሙ ፡ ለኲሎሙ ፡ ኅቡረ ፤ ወእሙንቱ ፡
                     ፈርሁ ፡ ኲሎሙ ፡ ፍርሃት ፡ ወረዓድ ፡ ነሥኦሙ ። ወተስእሉኒ ፡ ተዝካረ ፡ ስእለት ፡ ከመ ፡ እጽሐፍ ፡ ሎሙ ፡ ከመ ፡
                     ይኩኖሙ ፡ ኅድገተ ፡ ወከመ ፡ አነ ፡ አዕርግ ፡ ተዝካረ ፡ ስእለቶሙ ፡ ኀበ ፡ እግዚአብሔር ፡ ሰማየ ። እስመ ፡ ኢይክሉ
                     ፡ እሙንቱ ፡ እምይእዜ ፡ ተናግሮ ፡ ወኢያነሥኡ ፡ አዕይንቲሆሙ ፡ ውስተ ፡ ሰማይ ፡ እምኃፍረተ ፡ አበሳሆሙ ፡ ዘተኰነኑ ።
                     ወአሜሃ ፡ ጸሐፍኩ ፡ ተዝካረ ፡ ስእለቶሙ ፡ ወአስተብቊዖቶሙ ፡ በእንተ ፡ መንፈሶሙ ፡ ወለለ ፡ ፩ምግባሮሙ ፡ ወበእንተ ፡
                     ዘይስእሉ ፡ ከመ ፡ ይኩኖሙ ፡ ስርየተ ፡ ወኑኀተ ። ወሐዊርየ ፡ ነበርኩ ፡ ዲበ ፡ ማያተ ፡ ዳን ፡ በዳን ፡ እንተ ፡
                     ይእቲ ፡ እምየማነ ፡ ዓረበ ፡ አርሞን ፡ ወእነብብ ፡ ተዝካረ ፡ ስእለቶሙ ፡ እስከ ፡ ደቀስኩ ። ወናሁ ፡ ሕልም ፡ መጽአኒ
                     ፡ ወራእያት ፡ ዲቤየ ፡ ወድቁ ፡ ወርኢኩ ፡ ራእየ ፡ መቅሠፍት ፡ እንግር ፡ ለውሉደ ፡ ሰማይ ፡ ወእዛለፎሙ ። ወነቂሕየ ፡
                     መጻእኩ ፡ ኀቤሆሙ ፡ ወኲሎሙ ፡ ጉቡዓነ ፡ ይነብሩ ፡ እንዘ ፡ ይላሕዉ ፡ በኡብልስያኤል ፡ ዘሀለወት ፡ ማእከለ ፡ ሊባኖስ
                     ፡ ወሴኔሴር ፡ እንዘ ፡ ግልቡባን ፡ ገጾሙ ። ወተናገርኩ ፡ በቅድሜሆሙ ፡ ኲሎ ፡ ራእያተ ፡ ዘርኢኩ ፡ በንዋምየ ፡
                     ወወጠንኩ ፡ እትናገር ፡ ውእተ ፡ ቃላተ ፡ ጽድቅ ፡ ወእዝልፍ ፡ ለትጉሃነ ፡ ሰማይ ። </ab>
               </div>
               <div type="textpart" subtype="chapter" n="14">
                  <ab>ዝመጽሐፍ ፡ ቃለ ፡ ጽድቅ ፡ ወዘለፋ ፡ ትጉሃን ፡ እለ ፡ እምዓለም ፡ በከመ ፡ አዘዘ ፡ ቅዱስ ፡ ወዐቢይ ፡ በይእቲ ፡
                     ራእይ ፡ አነ ፡ ርኢኩ ፡ በንዋምየ ፡ ዘአነ ፡ ይእዜ ፡ እነግር ፡ በልሳን ፡ ዘሥጋ ፡ ወበመንፈስየ ፡ ዘወሀበ ፡ ዐቢይ ፡
                     አፈ ፡ ለሰብእ ፡ ይትናገሩ ፡ ቦቱ ፡ ወይለብዉ ፡ በልብ ። ከመ ፡ ፈጠረ ፡ ወወሀበ ፡ ለሰብእ ፡ ይለብዉ ፡ ቃለ ፡
                     አእምሮ ፡ ወሊተኒ ፡ ፈጠረ ፡ ወወሀበኒ ፡ እዛለፎሙ ፡ ለትጉሃን ፡ ውሉደ ፡ ሰማይ ። አነ ፡ ስእለተክሙ ፡ ጸሐፍኩ ፡
                     ወበራእይየ ፡ ከመዝ ፡ ያስተርኢ ፡ እስመ ፡ ስእለትክሙ ፡ ኢትከውነክሙ ፡ ውስተ ፡ ኲሉ ፡ መዋዕለ ፡ ዓለም ፡ ወኲነኔ ፡
                     ፍጽምት ፡ ላዕሌክሙ ፡ ወኢይከውነክሙ ። ወእምይእዜ ፡ ኢተዓርጉ ፡ ውስተ ፡ ሰማይ ፡ እስከ ፡ ኲሉ ፡ ዓለም ፡ ወውስተ ፡
                     ምድር ፡ ተነግረ ፡ ይእሥርክሙ ፡ በኲሉ ፡ መዋዕለ ፡ ዓለም ። ወእምቅድመ ፡ ዝንቱ ፡ ርኢክሙ ፡ ኅጒለ ፡ ውሉድክሙ ፡
                     ፍቁራን ፤ ወአልብክሙ ፡ ጥራያኒሆሙ ፡ አላ ፡ ይወድቁ ፡ ቅድሜክሙ ፡ በሰይፍ ። ወስእለትክሙ ፡ በእንቲአሆሙ ፡ ኢይከውን ፡
                     ወበእንቲአክሙኒ ፡ ወአንትሙሂ ፡ እንዘ ፡ ትበክዩ ፡ ወታስተበቊዑ ፡ ወኢትትናገሩ ፡ ወኢምንተኒ ፡ ቃለ ፡ እምውስተ ፡
                     መጽሐፍ ፡ ዘጸሐፍኩ ። ወሊተ ፡ ከመዝ ፡ ራእይ ፡ አስተርአየኒ ፤ ናሁ ፡ ደመናት ፡ በራእይ ፡ ይጼውዑኒ ፤ ወጊሜ ፡
                     ይጼውዐኒ ፤ ወሩፀተ ፡ ከዋክብት ፡ ወመባርቅት ፡ ያጐጒዑኒ ፡ ወያጽዕቁኒ ፡ ወነፋሳት ፡ በራእይ ፡ ያሰርሩኒ ፡ ወያጔጒዑኒ
                     ። ወነሥኡኒ ፡ ላዕለ ፡ ውስተ ፡ ሰማይ ፡ ወቦእኩ ፡ እስከ ፡ እቀርብ ፡ ኀበ ፡ ጥቅም ፡ ዘኅንጽት ፡ በእብነ ፡ በረድ ፡
                     ወልሳነ ፡ እሳት ፡ የዓውዳ ፡ ወወጠነ ፡ ያፍርሀኒ ። ወቦእኩ ፡ ውስተ ፡ ልሳነ ፡ እሳት ፡ ወቀረብኩ ፡ ኀበ ፡ ቤት ፡
                     ዓቢይ ፡ ዘሕኑጽ ፡ በአዕባነ ፡ በረድ ፤ ወአረፍተ ፡ ውእቱ ፡ ቤት ፡ ከመ ፡ ጸፍጸፈ ፡ ሰሌዳ ፡ በአዕባን ፡ ዘእምበረድ
                     ፡ ወምድሩ ፡ በረድ ። ጠፈሩ ፡ ከመ ፡ ሩፀተ ፡ ከዋክብት ፡ ወመባርቅት ፤ ወማእከሎሙ ፡ ኪሩቤል ፡ ዘእሳት ፡ ወሰማዮሙ ፡
                     ማይ ። ወእሳት ፡ ዘይነድድ ፡ በዓውደ ፡ አረፍቱ ፡ ወኆኅቱ ፡ ይውዒ ፡ በእሳት ። ወቦእኩ ፡ ውስተ ፡ ውእቱ ፡ ቤት ፡
                     ወምውቅ ፡ ከመ ፡ እሳት ፡ ወቈሪር ፡ ከመ ፡ በረድ ፡ ወኢምንተኒ ፡ ፍግዓ ፡ ወሕይወት ፡ አልቦ ፡ ውስቴቱ ፤ ፍርሃት ፡
                     ከደነኒ ፡ ወረዓድ ፡ አኀዘኒ ። ወእንዘ ፡ እትሀወክ ፡ ወእርዕድ ፡ ወደቁ ፡ በገጽየ ፡ ወእሬኢ ፡ በራእይ ። ወናሁ ፡
                     ካልእ ፡ ቤት ፡ ዘየዐቢ ፡ እምዝኩ ፡ ወኲሉ ፡ ኆኅቱ ፡ ርኁት ፡ በቅድሜየ ፡ ወኅኑጽ ፡ በልሳነ ፡ እሳት ። ወበኲሉ ፡
                     ይራደፍድ ፡ በስብሐት ፡ ወበክብር ፡ ወዕበይ ፡ እስከ ፡ ኢይክል ፡ ዜንዎተክሙ ፡ በእንተ ፡ ስብሐቲሁ ፡ ወበእንተ ፡ ዐበዩ
                     ። ወምድሩሰ ፡ እሳት ፡ ወመልዕልቴሁ ፡ መብረቅ ፡ ወምርዋፀ ፡ ከዋክብት ፡ ወጠፈሩኒ ፡ እሳት ፡ ዘይነድድ ። ወነጸርኩ ፡
                     ወርኢኩ ፡ ውስቴቱ ፡ መንበረ ፡ ልዑለ ፤ ወራእዩ ፡ ከመ ፡ አስሐትያ ፡ ወክበቡ ፡ ከመ ፡ ፀሐይ ፡ ዘያበርህ ፡ ወቃለ ፡
                     ኪሩቤል ። ወእመትሕተ ፡ መንበሩ ፡ ዐቢይ ፡ ይወፅእ ፡ አፍላገ ፡ እሳት ፡ ዘይነድድ ፤ ወኢይክሉ ፡ ርእዮቶ ። ወዐቢየ ፡
                     ስብሐት ፡ ይነብር ፡ ላዕሌሁ ፡ ወዐጽፉሰ ፡ ዘይበርህ ፡ እምፀሐይ ፡ ወይፀዐዱ ፡ እምኲሉ ፡ በረድ ። ወኢይክል ፡ ወኢመኑሂ
                     ፡ እመላእክት ፡ በዊአ ፤ ወራእየ ፡ ገጹ ፡ ለክቡር ፡ ወስቡሕ ፡ ኢይክል ፡ ወኢመኑሂ ፡ ዘሥጋ ፡ ይርአይ ፡ ኪያሁ ።
                     እሳተ ፡ እሳት ፡ ዘይነድድ ፡ በዓውዱ ፡ ወእሳት ፡ ዐቢይ ፡ ይቀውም ፡ ቅድሜሁ ፡ ወአልቦ ፡ ዘይቀርብ ፡ ኀቤሁ ፡ እምእለ
                     ፡ ዓውዱ ፡ ትእልፊተ ፡ ትእልፊት ፡ ቅድሜሁ ፡ ወውእቱሰ ፡ ኢይፈቅድ ፡ ምክረ ፡ ቅድስተ ። ወቅዱሳን ፡ እለ ፡ ይቀርቡ ፡
                     ኀቤሁ ፡ ኢይርኅቁ ፡ ሌሊተ ፡ ወመዓልተ ፡ ወኢይትአተቱ ፡ እምኔሁ ። ወአነ ፡ ሀለውኩ ፡ እስከ ፡ ዝንቱ ፡ ዲበ ፡ ገጽየ
                     ፡ ግልባቤ ፡ እንዘ ፡ እርዕዱ ፡ ወእግዚእ ፡ በአፉሁ ፡ ጸውዐኒ ፡ ወይቤለኒ ፡ ቅረብ ፡ ዝየ ፡ ሄኖክ ፡ ወለቃልየ ፡
                     ቅዱስ ። ወአንሥአኒ ፡ ወአቅረበኒ ፡ እስከ ፡ ኆኅት ፤ ወአንሰ ፡ ገጽየ ፡ ታሕተ ፡ እኔጽር ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/2/vers/2/intertext/911"
                        passive="betmas:LIT1340EnochE.1.14"/>
                  </listRelation>
               </div>
               <div type="textpart" subtype="chapter" n="15">
                  <ab>ወአውሥአኒ ፡ ወይቤለኒ ፡ በቃሉ ፡ ስማዕ ፡ ኢትፍራህ ፡ ሄኖክ ፡ ብእሲ ፡ ጻድቅ ፡ ወጸሓፌ ፡ ጽድቅ ፡ ቅረብ ፡ ዝየ ፡
                     ወስማዕ ፡ ቃልየ ። ወሑር ፡ በሎሙ ፡ ለትጉሃነ ፡ ሰማይ ፡ እለ ፡ ፈነዉከ ፡ ትስአል ፡ በእንቲአሆሙ ፡ አንትሙ ፡ መፍትው
                     ፡ ትስአሉ ፡ በእንተ ፡ ሰብእ ፡ ወአኮ ፡ ሰብእ ፡ በእንቲአክሙ ። በእንተ ፡ ምንት ፡ ኅደግሙ ፡ ሰማየ ፡ ልዑለ ፡
                     ወቅዱሰ ፡ ዘለዓለም ፡ ወምስለ ፡ አንስት ፡ ሰከብክሙ ፡ ወምስለ ፡ አዋልደ ፡ ሰብእ ፡ ረኰስክሙ ፡ ወነሣእክሙ ፡ ለክሙ ፡
                     አንስተ ፡ ወከመ ፡ ውሉደ ፡ ምድር ፡ ገበርክሙ ፡ ወወለድክሙ ፡ ውሉደ ፡ ረዓይተ ። ወአንትሙሰ ፡ መንፈሳውያን ፡ ቅዱሳን
                     ፡ ሕያዋነ ፡ ሕይወት ፡ ዘለዓለም ፡ በዲበ ፡ አንስት ፡ ረኰስክሙ ፡ ወበደመ ፡ ሥጋ ፡ አውለድክሙ ፡ ወበደመ ፡ ሰብእ ፡
                     ፈተውክሙ ፡ ወገበርክሙ ፡ ከመ ፡ እሙንቱ ፡ ይገብሩ ፡ ሥጋ ፡ ወደመ ፡ እለ ፡ እሙንቱ ፡ ይመውቱ ፡ ወይትኃጐሉ ።
                     ወበእንተዝ ፡ ወሀብክዎሙ ፡ አንስትያ ፡ ከመ ፡ ይዝርኡ ፡ ላዕሌሆን ፡ ወይትወለዱ ፡ ውሉዱ ፡ በላዕሌሆን ፡ ከመ ፡ ከማሁ
                     ፡ ይትገበር ፡ ግብር ፡ በዲበ ፡ ምድር ። ወአንትሙሰ ፡ ቀዳሚ ፡ ኮንክሙ ፡ መንፈሳውያነ ፡ ሕያዋነ ፡ ሕይወት ፡ ዘለዓለም
                     ፡ ዘኢይመውት ፡ ለኲሉ ፡ ትውልደ ፡ ዓለም ። ወበእንተ ፡ ዝንቱ ፡ ኢረሰይኩ ፡ ለክሙ ፡ አንስቲያ ፡ እስመ ፡
                     መንፈሳውያንሰ ፡ ውስተ ፡ ሰማይ ፡ ማኅደሪሆሙ ። ወይእዜኒ ፡ ረዓይት ፡ እለ ፡ ተወልዱ ፡ እምነፍስት ፡ ወሥጋ ፡ መናፍስተ
                     ፡ እኩያነ ፡ ይሰመዩ ፡ በዲበ ፡ ምድር ፡ ወውስተ ፡ ምድር ፡ ይከውን ፡ ማኅደሪሆሙ ። ወነፍሳት ፡ እኩያን ፡ ወፅኡ ፡
                     እምሥጋሆሙ ፡ እስመ ፡ እመልዕልት ፡ ተፈጥሩ ፡ እምቅዱሳን ፡ ትጉሃን ፡ ኮኑ ፡ ቀዳሚቶሙ ፡ ወቀዳሚ ፡ መሰረት ፡ መንፈሰ
                     ፡ እኩየ ፡ ይከውኑ ፡ በዲበ ፡ ምድር ፡ ወመንፈሰ ፡ እኩያን ፡ ይሰመዩ ። ወመናፍስተ ፡ ሰማይ ፡ ውስተ ፡ ሰማይ ፡
                     ይከውን ፡ ማኅደሪሆሙ ፤ ወመናፍስተ ፡ ምድር ፡ እለ ፡ ተወልዱ ፡ በዲበ ፡ ምድር ፡ ውስተ ፡ ምድር ፡ ማኅደሪሆሙ ።
                     ወመንፈሰ ፡ ረዓይት ፡ ደመናተ ፡ እለ ፡ ይገፍዑ ፤ ይማስኑ ፤ ወይወድቁ ፤ ወይትበዐሱ ፤ ወያደቅቁ ፡ ዲበ ፡ ምድር ፤
                     ወኀዘነ ፡ ይገብሩ ፤ ወኢምንተኒ ፡ ዘይበልዑ ፡ እክለ ፤ ወኢይጸምዑ ፡ ወኢይትዓወቁ ። ወኢይትነሥኡ ፡ እሎንቱ ፡ ነፍሳት ፡
                     ዲበ ፡ ውሉደ ፡ ሰብእ ፡ ወዲበ ፡ አንስት ፡ እስመ ፡ ወፅኡ ፡ አመ ፡ መዋዕለ ፡ ቀትል ፡ ወሙስና ። </ab>
               </div>
               <div type="textpart" subtype="chapter" n="16">
                  <ab>ወሞተ ፡ ረዓይትኒ ፡ እንተ ፡ ኀበ ፡ ወፅኡ ፡ መንፈሳት ፡ እምነፍስት ፡ ሥጋሆሙ ፡ ለይኩን ፡ ዘይማስን ፡ ዘእንበለ ፡
                     ኲነኔ ፤ ከማሁ ፡ ይማስኑ ፡ እስከ ፡ ዕለተ ፡ ኲነኔ ፡ ዐባይ ፡ እምዓለም ፡ ዐቢይ ፡ ይትፌጸም ፡ እምትጉሃን ፡ ወረሲዓን
                     ። ወይእዜኒ ፡ ለትጉሃን ፡ እለ ፡ ፈነዉከ ፡ ትስአል ፡ በእንቲአሆሙ ፡ እለ ፡ ቀዲሙ ፡ በሰማይ ፡ ሀለዉ ። ወእእዜኒ ፡
                     አንትሙሰ ፡ በሰማይ ፡ ሀለውክሙ ፡ ወኅቡኣት ፡ ዓዲ ፡ እተከሥቱ ፡ ለክሙ ፡ ወምኑነ ፡ ምሥጢረ ፡ አእመርክሙ ፡ ወዘንተ ፡
                     ዜነውክሙ ፡ ለአንስት ፡ በጽንዐ ፡ ልብክሙ ፡ ወበዝንቱ ፡ ምሥጢር ፡ ያበዝኃ ፡ አንስት ፡ ወሰብእ ፡ እኪተ ፡ በዲበ ፡
                     ምድር ። በሎሙ ፡ እንከሰ ፡ አልብክሙ ፡ ሰላም ። </ab>
               </div>
               <div type="textpart" subtype="chapter" n="17">
                  <ab>ወነሥኡኒ ፡ ውስተ ፡ ፩መካን ፡ ኀበ ፡ ሀለዉ ፡ ህየ ፡ ከመ ፡ እሳት ፡ ዘይነድድ ፡ ወሶበ ፡ ይፈቅዱ ፡ ያስተርእዩ ፡
                     ከመ ፡ ሰብእ ። ወወሰደኒ ፡ ውስተ ፡ መካን ፡ ዘዐውሎ ፡ ወውስተ ፡ ደብር ፡ ዘከተማ ፡ ርእሱ ፡ ይበጽሕ ፡ ውስተ ፡
                     ሰማይ ። ወርኢኩ ፡ መካናተ ፡ ብሩሃነ ፡ ወነጐድጓድ ፡ ውስተ ፡ አጽናፍ ፤ ኀበ ፡ ዕመቁ ፡ ቀስተ ፡ እሳት ፤ ወሐፅ ፤
                     ወምጒንጳቲሆሙ ፤ ወሰይፈ ፡ እሳት ፤ ወመባርቅት ፡ ኲሉ ። ወነሥኡኒ ፡ እስከ ፡ ማየ ፡ ሕይወት ፡ ዘይትነገር ፡ ወእስከ ፡
                     እሳተ ፡ ዓረብ ፡ ዘውእቱ ፡ ይእኅዝ ፡ ኲሎ ፡ ዕርበተ ፡ ፀሐይ ። ወመጻእኩ ፡ እስከ ፡ ፈለገ ፡ እሳት ፡ ዘይውኅዝ ፡
                     እሳቱ ፡ ከመ ፡ ማይ ፡ ወይትከዐው ፡ ውስተ ፡ ባሕር ፡ ዐቢይ ፡ ዘመንገለ ፡ ዓረብ ። ወርኢኩ ፡ ኲሎ ፡ ዐበይተ ፡
                     አፍላገ ፡ ወእስከ ፡ ዐቢይ ፡ ጽልመት ፡ በጻሕኩ ፡ ወሖርኩ ፡ ኀበ ፡ ኲሉ ፡ ዘሥጋ ፡ ያንሶሱ ። ወርኢኩ ፡ አድባረ ፡
                     ቆባራት ፡ እለ ፡ ክረምት ፡ ወምክዓወ ፡ ማይ ፡ ዘኲሉ ፡ ቀላይ ። ወርኢኩ ፡ አፉሆሙ ፡ ለኲሎሙ ፡ አፍላገ ፡ ምድር ፡
                     ወአፉሃ ፡ ለቀላይ ። </ab>
               </div>
               <div type="textpart" subtype="chapter" n="18">
                  <ab>ወርኢኩ ፡ መዛግብተ ፡ ኲሉ ፡ ነፋሳት ፡ ወርኢኩ ፡ ከመ ፡ ቦሙ ፡ አሰርገወ ፡ ኲሎ ፡ ፍጥረተ ፡ ወመሰረታቲሃ ፡ ለምድር
                     ። ወርኢኩ ፡ እብነ ፡ ማእዘንተ ፡ ምድር ፡ ወርኢኩ ፡ ፬ነፋሳተ ፡ እለ ፡ ይፀውርዋ ፡ ለምድር ፡ ወለጽንዐ ፡ ሰማይ ።
                     ወርኢኩ ፡ ከመ ፡ ነፋሳት ፡ ይረብብዋ ፡ ለልዕልና ፡ ሰማይ ፤ ወእሙንቱ ፡ ይቀውሙ ፡ ማእከለ ፡ ሰማይ ፡ ወምድር ፡
                     እሙንቱ ፡ ውእቶሙ ፡ አዕማደ ፡ ሰማይ ። ወርኢኩ ፡ ነፋሳተ ፡ እለ ፡ ይመይጥዋ ፡ ለሰማይ ፡ እለ ፡ ያዐርቡ ፡ ለክበበ ፡
                     ፀሐይ ፡ ወኲሎ ፡ ከዋክብተ ። ወርኢኩ ፡ ዘዲበ ፡ ምድር ፡ ነፋሳተ ፡ ዘይፀውሩ ፡ ደመናተ ፤ ወርኢኩ ፡ ፍናወ ፡ መላእክት
                     ፤ ርኢኩ ፡ ውስተ ፡ ጽንፈ ፡ ምድር ፡ ጽንዐ ፡ ዘሰማይ ፡ መልዕልተ ። ወኅለፍኩ ፡ መንገለ ፡ አዜብ ፡ ወይነድድ ፡
                     መዓልተ ፡ ወሌሊተ ፡ ኀበ ፡ ፯አድባር ፡ ዘእምእብን ፡ ክቡር ፡ ፫መንገለ ፡ ጽባሕ ፡ ወ፫መንገለ ፡ አዜብ ። ወመንገለ ፡
                     ጽባሕሰ ፡ ዘእምእብነ ፡ ኅብር ፡ ወ፩ሰ ፡ ዘእምእብነ ፡ ባሕርይ ፡ ወ፩ኒ ፡ ዘእምእብነ ፡ ፈውስ ፡ ወዘመንገለ ፡ አዜብ ፡
                     እምነ ፡ እብን ፡ ቀይሕ ። ወማእከላይሰ ፡ ይጐድእ ፡ እስከ ፡ ሰማይ ፡ ከመ ፡ መንበሩ ፡ ለእግዚአብሔር ፡ ዘእምእብነ ፡
                     ፔካ ፡ ወድማሁ ፡ ለመንበር ፡ ዘእምእብነ ፡ ሰንፔር ። ወእሳተ ፡ ዘይነድድ ፡ ርኢኩ ፡ ወዘሀሎ ፡ ውስተ ፡ ኲሉ ፡ አድባር
                     ። ወርኢኩ ፡ ህየ ፡ መካነ ፡ ማዕዶቱ ፡ ለዐቢይ ፡ ምድር ፡ ህየ ፡ ይትጋብኡ ፡ ማያት ። ወርኢኩ ፡ ንቅዐተ ፡ ምድር ፡
                     ዕሙቀ ፡ በአእማዲሁ ፡ ለእሳተ ፡ ሰማይ ፡ ወርኢኩ ፡ በውስቴቶሙ ፡ አዕማደ ፡ ሰማይ ፡ ዘእ ፡ ሳት ፡ ዘይወርዱ ፡
                     ወአልቦሙ ፡ ኊልቊ ፡ ወኢመንገለ ፡ መልዕልት ፡ ወኢመንገለ ፡ ዕመቅ ። ወዲበ ፡ ውእቱ ፡ ንቅዐት ፡ ርኢኩ ፡ መካነ ፡
                     ወኢጽንዐ ፡ ሰማይ ፡ ላዕሌሁ ፡ ወኢመሠረተ ፡ ምድር ፡ በታሕቱ ፡ ወኢማይ ፡ አልቦ ፡ ላዕሌሁ ፡ ወኢአዕዋፍ ፡ አላ ፡
                     መካነ ፡ በድው ፡ ውእቱ ። ወግሩመ ፡ ርኢኩ ፡ በህየ ፡ ፯ከዋክብተ ፡ ከመ ፡ ዐበይት ፡ አድባር ፡ ዘይነድዱ ፡ ወከመ ፡
                     መንፈስ ፡ ዘይሴአለኒ ። ይቤ ፡ መልአክ ፡ ዝውእቱ ፡ መካነ ፡ ተፍጻሜቱ ፡ ለሰማይ ፡ ወለምድር ፤ ቤተ ፡ ሞቅሕ ፡ ኮኖሙ
                     ፡ ዝንቱ ፡ ለከዋክብተ ፡ ሰማይ ፡ ወለኀይለ ፡ ሰማይ ። ወከዋክብት ፡ እለ ፡ ያንኰረኲሩ ፡ ዲበ ፡ እሳት ፡ ወእሉ ፡
                     ውእቶሙ ፡ እለ ፡ ኀለፉ ፡ ትእዛዘ ፡ እግዚአብሔር ፡ እምቅድመ ፡ ጽባሖሙ ፡ እስመ ፡ ኢመጽኡ ፡ በጊዜሆሙ ። ወተምዕዖሙ ፡
                     ወአሠሮሙ ፡ እስከ ፡ ጊዜ ፡ ተፍጻሜተ ፡ ኀጢአቶሙ ፡ በዓመተ ፡ ምሥጢር ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/13/vers/2/intertext/1130"
                        passive="betmas:LIT1340EnochE.1.18"/>
                  </listRelation>
               </div>
               <div type="textpart" subtype="chapter" n="19">
                  <ab>ወይቤለኒ ፡ ኡርኤል ፡ በዝየ ፡ ተደሚሮሙ ፡ መላ ፡ እክት ፡ ምስለ ፡ አንስት ፡ ይቀውሙ ፡ መናፍስቲሆሙ ፡ ወብዙኃ ፡
                     ራእየ ፡ ከዊኖሙ ፡ አርኰስዎሙ ፡ ለሰብእ ፡ ወያስሕትዎሙ ፡ ለሰብእ ፡ ከመ ፡ ይሡዑ ፡ ለአጋንንት ፡ ከመ ፡ አማልክት ፡
                     እስመ ፡ በዕለት ፡ ዐባይ ፡ ኲነኔ ፡ በዘይትኴነኑ ፡ እስከ ፡ ይትፌጸሙ ። ወአንስቲያሆሙኒ ፡ አስሒቶን ፡ መላእክተ ፡
                     ሰማይ ፡ ከመ ፡ ሰላማውያን ፡ ይከውና ። ወአነ ፡ ሄኖክ ፡ ርኢኩ ፡ አርአያ ፡ ባሕቲትየ ፡ አጽናፈ ፡ ኲሉ ፡ ወአልቦ ፡
                     ዘርእየ ፡ እምሰብእ ፡ ከመ ፡ አነ ፡ ርኢኩ ። </ab>
               </div>
               <div type="textpart" subtype="chapter" n="20">
                  <ab>ወዝንቱ ፡ ውእቱ ፡ አስማ ፡ ቲሆሙ ፡ ለእለ ፡ ይተግሁ ፡ ቅዱሳን ፡ መላእክት ። ኡርኤል ፡ ፩እምነ ፡ መላእክት ፡
                     ቅዱሳን ፡ እስመ ፡ ዘረዓም ፡ ወዘረዓድ ። ሩፋኤል ፡ ፩እምነ ፡ መላእክት ፡ ቅዱሳን ፡ ዘመናፍስተ ፡ ሰብእ ። ራጉኤል ፡
                     ፩እምነ ፡ መላእክት ፡ ቅዱሳን ፡ ዘይትቤቀሎ ፡ ለዓለም ፡ ወለብርሃናት ። ሚካኤል ፡ ፩እምነ ፡ መላእክት ፡ ቅዱሳን ፡
                     እስመ ፡ በዲበ ፡ ሠናይቱ ፡ ለሰብእ ፡ ተአዛዚ ፡ ዲበ ፡ ሕዝብ ። ሰረቃኤል ፡ ፩እምነ ፡ መላእክት ፡ ቅዱሳን ፡ ዘዲበ ፡
                     መናፍስተ ፡ እጓለ ፡ እመሕያው ፡ ዘመናፍስተ ፡ ያኅጥኡ ። ገብርኤል ፡ ፩እምነ ፡ መላእክት ፡ ቅዱሳን ፡ ዘዲበ ፡ አኪስት
                     ፡ ወዘዲበ ፡ ገነት ፡ ወዘኪሩቤል ። </ab>
               </div>
               <div type="textpart" subtype="chapter" n="21">
                  <ab>ወኦድኩ ፡ እስከ ፡ መካን ፡ ኀበ ፡ አልቦ ፡ ዘይትገበር ። ወርኢኩ ፡ በህየ ፡ ግብረ ፡ ግሩመ ፡ ኢሰማየ ፡ ልዑለ ፡
                     ወኢምድረ ፡ ሱርርተ ፡ አላ ፡ መካነ ፡ በድው ፡ ዘድልው ፡ ወግፉም ። ወህየ ፡ ርኢኩ ፡ ፯ከዋክብተ ፡ ሰማይ ፡ እሱራን ፡
                     በላዕሌሁ ፡ ኅብረ ፡ ከመ ፡ አድባር ፡ ዐበይት ፡ ወከመ ፡ ዘእሳት ፡ እንዘ ፡ ይነድዱ ። ውእተ ፡ ጊዜ ፡ እቤ ፡ በእንተ
                     ፡ አይ ፡ ኅጢአት ፡ ተአሥሩ ፡ ወበእንተ ፡ ምንት ፡ ዝየ ፡ ተገድፉ ። ወይቤለኒ ፡ ኡርኤል ፡ ፩እምነ ፡ መላእክት ፡
                     ቅዱሳን ፡ ዘምስሌየ ፡ ውእቱ ፡ ይመርሀኒ ፡ ወይቤ ፡ ሄኖክ ፡ በእንተ ፡ መኑ ፡ ትሴአል ፡ ወበእንተ ፡ መኑ ፡ ትጤይቅ ፡
                     ወትስእል ፡ ወትጽህቅ ። እሉ ፡ ውእቶሙ ፡ እምነ ፡ ከዋክብት ፡ እለ ፡ ኀለፉ ፡ ትእዛዘ ፡ እግዚአብሔር ፡ ልዑል ፡
                     ወተአሥሩ ፡ በዝየ ፡ እስከ ፡ ይትፌጸም ፡ ትእልፊተ ፡ ዓለም ፡ ኊልቈ ፡ መዋዕለ ፡ ኃጢአቶሙ ። ወእምህየ ፡ ሖርኩ ፡
                     ካልአ ፡ መካነ ፡ እምዝ ፡ ዘይጌርም ፡ ወርኢኩ ፡ ግብረ ፡ ግሩመ ፡ እሳት ፡ ዐቢይ ፡ በህየ ፡ ዘይነድድ ፡ ወያንበለብል
                     ፡ ወመምተርት ፡ ቦቱ ፡ ወሰኑ ፡ እስከ ፡ ቀላይ ፡ ፍጹም ፡ አዕማደ ፡ እሳት ፡ ዐበይት ፡ ዘያወርድዎሙ ፡ ወኢአምጣኖ ፡
                     ወኢዕበዮ ፡ እክህልኩ ፡ ነጽሮ ፡ ወስእንኩ ፡ ነጽሮ ፡ ዐይኑ ። ውእተ ፡ ጊዜ ፡ እቤ ፡ እፎ ፡ ግሩም ፡ ዝንቱ ፡ መካን
                     ፡ ወሕማም ፡ ለነጽሮ ። ውእተ ፡ ጊዜ ፡ አውሥአኒ ፡ ኡርኤል ፡ ፩እመላእክት ፡ ቅዱሳን ፡ ዘምስሌየ ፡ ሀለወ ፡ አውሥአኒ
                     ፡ ወይቤለኒ ፡ ሄኖክ ፡ ምንት ፡ ውእቱ ፡ ፍርሃትከ ፡ ከመዝ ፡ ወድንጋፄከ ፡ በእንተዝ ፡ ግሩም ፡ መካን ፡ ወቅድመ ፡
                     ገጹ ፡ ለዝ ፡ ሕማም ። ወይቤለኒ ፡ ዝመካን ፡ ቤተ ፡ ሞቅሖሙ ፡ ለመላእክት ፡ ወበህየ ፡ ይትአኅዙ ፡ እስከ ፡ ለዓለም ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/104/vers/6/intertext/922"
                        passive="betmas:LIT1340EnochE.1.21"/>
                  </listRelation>
               </div>
               <div type="textpart" subtype="chapter" n="22">
                  <ab>ወእምህየ ፡ ሖርኩ ፡ ካልአ ፡ መካነ ፡ ወአርአየኒ ፡ በምዕራብ ፡ ደብረ ፡ ዐቢየ ፡ ወነዋኀ ፡ ወኰኲሕ ፡ ጽኑዕ ፡
                     ወ፬መካናት ፡ ሠናያት ። ወበውስቴቱ ፡ ዘቦቱ ፡ ዕሙቅ ፡ ወርኂብ ፡ ወልሙጽ ፡ ጥቀ ፡ ከመ ፡ ልሙጽ ፡ ዘያንኰረኲር ፡
                     ወዕሙቅ ፡ ወጽልመት ፡ ለነጽሮ ። ውእተ ፡ ጊ ፡ ዜ ፡ አውሥአኒ ፡ ሩፋኤል ፡ ፩እመላእክት ፡ ቅዱሳን ፡ ዘሀለወ ፡ ምስሌየ
                     ፡ ወይቤለኒ ፡ እላ ፡ መካናት ፡ ሠናያት ፡ ከመ ፡ ይትጋብኡ ፡ ዲቤሆን ፡ መናፍስት ፡ ነፍሶሙ ፡ ለምውታን ፡ ሎሙ ፡
                     እሎንቱ ፡ ተፈጥሩ ፡ ዝየ ፡ ያስተጋብኡ ፡ ኲሎ ፡ ነፍሰ ፡ ውሉደ ፡ ሰብእ ። ወእሙንቱ ፡ መካናት ፡ ኀበ ፡ ያነብርዎሙ ፡
                     ገብሩ ፡ እስከ ፡ ዕለተ ፡ ኲነኔሆሙ ፡ ወእስከ ፡ አመ ፡ ዕድሜሆሙ ፤ ወዕድሜ ፡ ውእቱ ፡ ዐቢይ ፡ እስከ ፡ አመ ፡ ኲነኔ
                     ፡ ዐቢይ ፡ በላዕሌሆሙ ። ወርኢኩ ፡ መናፍስተ ፡ ውሉደ ፡ ሰብእ ፡ እንዘ ፡ ምውታን ፡ ውእቶሙ ፡ ወቃሎሙ ፡ ይበጽሕ ፡
                     እስከ ፡ ሰማይ ፡ ወይሰኪ ። ይእተ ፡ ጊዜ ፡ ተስእልክዎ ፡ ለሩፋኤል ፡ መልአክ ፡ ዘሀሎ ፡ ምስሌየ ፡ ወእቤሎ ፡ ዝመንፈስ
                     ፡ ዘመኑ ፡ ውእቱ ፡ ዘከመዝ ፡ ቃሉ ፡ ይበጽሕ ፡ ወይሰኪ ። ወአውሥአኒ ፡ ወይቤለኒ ፡ እንዘ ፡ ይብል ፡ ዝንቱ ፡ መንፈስ
                     ፡ ውእቱ ፡ ዘይወፅእ ፡ እምአቤል ፡ ዘቀተሎ ፡ ቃየል ፡ እኁሁ ፡ ወይሰኪ ፡ ኪያሁ ፡ እስከ ፡ ሶበ ፡ ይትኃጐል ፡ ዘርኡ
                     ፡ እምገጸ ፡ ምድር ፡ ወእምዘርአ ፡ ሰብእ ፡ ይማስን ፡ ዘርኡ ። ወበእንተዝ ፡ ውእተ ፡ ጊዜ ፡ ተስእልኩ ፡ በእንቲአሁ ፡
                     ወበእንተ ፡ ኲነኔ ፡ ኲሉ ፡ ወእቤ ፡ በእንተ ፡ ምንት ፡ ተፈልጠ ፡ ፩እምነ ፡ ፩ ። ወአውሥአኒ ፡ ወይቤለኒ ፡ እሉ ፡
                     ፫ተገብሩ ፡ ከመ ፡ ይፍልጡ ፡ መንፈሶሙ ፡ ለምውታን ፤ ወከመዝ ፡ ተፈልጠ ፡ ነፍሶሙ ፡ ለጻድቃን ፤ ዝውእቱ ፡ ነቅዐ ፡
                     ማይ ፡ በላዕሌሁ ፡ ብርሃን ። በከመ ፡ ከማሁ ፡ ተፈጥረ ፡ ለኃጥአን ፡ ሶበ ፡ ይመውቱ ፡ ወይትቀበሩ ፡ ውስተ ፡ ምድር ፡
                     ወኲነኔ ፡ ኢኮነ ፡ በላዕሌሆሙ ፡ በሕይወቶሙ ። ወበዝየ ፡ ይትፈለጣ ፡ ነፍሳቲሆሙ ፡ ዲበ ፡ ዛቲ ፡ ዐባይ ፡ ፃዕር ፡
                     እስከ ፡ አመ ፡ ዐባይ ፡ ዕለት ፡ እንተ ፡ ኲነኔ ፡ ወመቅሠፍት ፡ ወፃዕር ፡ ለእለ ፡ ይረግሙ ፡ እስከ ፡ ለዓለም ፡
                     ወበቀል ፡ ለነፍሶሙ ፡ ወበህየ ፡ የአሥሮሙ ፡ እስከ ፡ ለዓለም ። ወእመኒ ፡ ውእቱ ፡ እምቅድመ ፡ ዓለም ፡ ወከመዝ ፡
                     ተፈልጠ ፡ ለነፍሶሙ ፡ ለእለ ፡ ይሰክዩ ፡ ወለእለ ፡ ያርእዩ ፡ በእንተ ፡ ሕጒለት ፡ አመ ፡ ተቀትሉ ፡ በመዋዕለ ፡
                     ኃጥኣን ። ከመዝ ፡ ተፈጥረ ፡ ለነፍሶሙ ፡ ለሰብእ ፡ እለ ፡ ኢኮኑ ፡ ጻድቃነ ፡ አላ ፡ ኃጥኣነ ፡ እለ ፡ ፍጹማነ ፡
                     አበሳ ፡ ወምስለ ፡ አባስያን ፡ ይከውኑ ፡ ከማሆሙ ፡ ወነፍሶሙሰ ፡ ኢትትቀተል ፡ በዕለተ ፡ ኲነኔ ፡ ወኢይትነሥኡ ፡
                     እምዝየ ። ውእተ ፡ ጊዜ ፡ ባረክዎ ፡ ለእግዚአ ፡ ስብሐት ፡ ወእቤ ፡ ቡሩክ ፡ ውእቱ ፡ እግዚእየ ፡ እግዚአ ፡ ስብሐት ፡
                     ወጽድቅ ፡ ዘኲሎ ፡ ይመልክ ፡ እስከ ፡ ለዓለም ። </ab>

               </div>
               <div type="textpart" subtype="chapter" n="23">
                  <ab>ወእምህየ ፡ ሖርኩ ፡ ካልአ ፡ መካነ ፡ መንገለ ፡ ዓረብ ፡ እስከ ፡ አጽናፈ ፡ ምድር ። ወርኢኩ ፡ እሳተ ፡ ዘይነድድ ፡
                     ወይረውፅ ፡ እንዘ ፡ ኢያዐርፍ ፡ ወኢይነትግ ፡ እምሩጸቱ ፡ መዓልተ ፡ ወሌሊተ ፡ አላ ፡ ከማሁመ ። ወተስእልኩ ፡ እንዘ ፡
                     እብል ፡ ዝንቱ ፡ ምንት ፡ ውእቱ ፡ ዘአልቦ ፡ ዕረፍት ። ውእተ ፡ ጊዜ ፡ አውሥአኒ ፡ ራጉኤል ፡ ፩እምነ ፡ መላእክት ፡
                     ቅዱሳን ፡ ዘሀሎ ፡ ምስሌየ ፡ ወይቤለኒ ፡ ዝንቱ ፡ ዘርኢከ ፡ ሩጸተ ፡ ዘመንገለ ፡ ዐረብ ፡ እሳት ፡ ዘይነድድ ፡ ውእቱ
                     ፡ ኲሉ ፡ ብርሃናተ ፡ ሰማይ ። </ab>
               </div>
               <div type="textpart" subtype="chapter" n="24">
                  <ab>ወእምህየ ፡ ሖርኩ ፡ ካልአ ፡ መካነ ፡ ምድር ፡ ወአርአየኒ ፡ ደብረ ፡ እሳት ፡ ዘያንበለብል ፡ መዓልተ ፡ ወሌሊተ ።
                     ወሖርኩ ፡ መንገሌሁ ፡ ወርኢኩ ፡ ፯አድባረ ፡ ክቡራነ ፡ ወኲሉ ፡ ፩እምነ ፡ ፩እንዘ ፡ ይትዌለጥ ፡ ወአዕባነ ፡ ክቡራነ ፡
                     ወሠናያነ ፡ ወኲሉ ፡ ክቡር ፤ ወስብሕ ፡ ራእዮሙ ፡ ወሠናይ ፡ ገጾሙ ፡ ፫መንገለ ፡ ጽባሕ ፡ ወጽኑዓን ፡ ፩ዲበ ፡
                     ፩ወ፫መንገለ ፡ ሰሜን ፡ ወጽኑዓን ፡ ፩ዲበ ፡ ፩ወቈላተ ፡ ዕሙቃተ ፡ ወጠዋያተ ፡ አሐቲ ፡ ለአሐቲ ፡ እይትቃረባ ። ወሳብዕ
                     ፡ ደብር ፡ ማእከሎሙ ፡ ለእሎንቱ ፡ ወኑኆሙሰ ፡ ይትማሰሉ ፡ ኲሎሙ ፡ ከመ ፡ መንበረ ፡ አትሮንስ ፡ ወየዐውድዎ ፡ ዕፀወ
                     ፡ መዐዛ ። ወሀሎ ፡ ውስቴቶሙ ፡ ዕፅ ፡ አልቦ ፡ ግሙራ ፡ አመ ፡ ፄነወኒ ፡ ወኢ ፡ ፩እምውስቴቶሙ ፡ ወባዕዳንሂ ፡
                     ዘከማሁ ፡ ኢኮነ ፡ ዘይምዕዝ ፡ እምኲሉ ፡ መዐዛ ፡ ወቈጽሉ ፡ ወጽጌሁ ፡ ወዕፁ ፡ ኢይጸመሂ ፡ ለዓለም ፡ ወፍሬሁኒ ፡
                     ሠናይ ፤ ወፍሬሁሰ ፡ ከመ ፡ አስካለ ፡ በቀልት ። ወውእተ ፡ ጊዜ ፡ እቤ ፡ ነዋ ፡ ዝንቱ ፡ ሠናይ ፡ ዕፅ ፡ ወሠናይ ፡
                     ለርእይ ፡ ወአዳም ፡ ቈጽሉ ፡ ወፍሬሆኒ ፡ ሞገስ ፡ ጥቀ ፡ ለርእየ ፡ ገጽ ። ወውእተ ፡ ጊዜ ፡ አውሥአኒ ፡ ሚካኤል ፡
                     ፩እምነ ፡ መላእክት ፡ ቅዱሳን ፡ ወክቡራን ፡ ዘምስሌየ ፡ ሀሎ ፡ ውእቱ ፡ ዘዲቤሆሙ ። </ab>
               </div>
               <div type="textpart" subtype="chapter" n="25">
                  <ab>ወይቤለኒ ፡ ሄኖክ ፡ ምንተ ፡ ትሴአለኒ ፡ በእንተ ፡ መዐዛሁ ፡ ለዝ ፡ ዕፅ ፡ ወትጤይቅ ፡ ከመ ፡ ታእምር ። ወውእተ ፡
                     ጊዜ ፡ አውሣእክዎ ፡ አነ ፡ ሄኖክ ፡ እንዘ ፡ እብል ፡ በእንተ ፡ ኲሉ ፡ እፈቅድ ፡ አእምር ፡ ወፈድፋደሰ ፡ በእንተዝ ፡
                     ዕፅ ። ወአውሥአኒ ፡ እንዘ ፡ ይብል ፡ ዝንቱ ፡ ደብር ፡ ዘርኢከ ፡ ነዊኀ ፡ ዘርእሱ ፡ ይመስል ፡ መንበሮ ፡ ለእግዚእ ፡
                     መንበሩ ፡ ውእቱ ፡ ኀበ ፡ ይነብር ፡ ቅዱስ ፡ ወዐቢይ ፡ እግዚአ ፡ ስብሐት ፡ ንጉሥ ፡ ዘለዓለም ፡ ሶበ ፡ ይወርድ ፡
                     የሐውጻ ፡ ለምድር ፡ በሠናይ ። ወዝንቱኒ ፡ ዕፀ ፡ መዐዛ ፡ ሠናይ ፡ ወኢ፩ ፡ ዘሥጋ ፡ አልቦ ፡ ሥልጣን ፡ ከመ ፡
                     ይግሥሦ ፡ እስከ ፡ አመ ፡ ዐቢይ ፡ ኲነኔ ፡ አመ ፡ ይትቤቀል ፡ ኲሎ ፡ ወይትፌጸም ፡ እስከ ፡ ለዓለም ፡ ዝኩ ፡
                     ለጻድቃን ፡ ወለትሑታን ፡ ይትወሀብ ። እምፍሬ ፡ ዚአሁ ፡ ይትወሀብ ፡ ለኅሩያን ፡ ሕይወት ፡ መንገለ ፡ መስዕ ፡ ይተከል
                     ፡ ውስተ ፡ መካን ፡ ቅዱስ ፡ መንገለ ፡ ቤቱ ፡ ለእግዚእ ፡ ንጉሥ ፡ ዘለዓለም ። ውእተ ፡ ጊዜ ፡ ይትፌሥሑ ፡ በፍሥሓ ፡
                     ወይትሐሠዩ ፡ ውስተ ፡ ቅዱስ ፡ ያበውኡ ፡ ሎቱ ፡ መዐዛ ፡ በበአዕፅምቲሆሙ ፡ ወሕይወተ ፡ ብዙኃ ፡ የሐይዉ ፡ በዲበ ፡
                     ምድር ፡ በከመ ፡ ሐይዉ ፡ አበዊከ ፡ ወበመዋዕሊሆሙ ፡ ኀዘን ፡ ወሕማም ፡ ወጻማ ፡ ወመቅሠፍት ፡ እይገሥሦሙ ። ውእተ ፡
                     ጊዜ ፡ ባረክዎ ፡ ለእግዚአ ፡ ስብሐት ፡ ንጉሥ ፡ ዘለዓለም ፡ እስመ ፡ አስተዳለወ ፡ ከመዝ ፡ ለሰብእ ፡ ጻድቃን ፡
                     ወከመዝ ፡ ፈጠረ ፡ ወይቤ ፡ የሀብዎሙ ። </ab>
               </div>
               <div type="textpart" subtype="chapter" n="26">
                  <ab>ወእምህየ ፡ ሖርኩ ፡ ማእከለ ፡ ምድር ፡ ወርኢኩ ፡ መካነ ፡ ቡሩከ ፡ ወጥሉለ ፡ ዘቦቱ ፡ አዕፅቅ ፡ ዘይነብር ፡
                     ወይሠርፅ ፡ እምዕፅ ፡ ዘተመትረ ። ወበህየ ፡ ርኢኩ ፡ ደብረ ፡ ቅዱሰ ፡ ወመትሕተ ፡ ደብር ፡ ማይ ፡ ዘመንገለ ፡ ጽባሑ
                     ፡ ወውኅዘቱ ፡ መንገለ ፡ ሰሜን ። ወርኢኩ ፡ መንገለ ፡ ጽባሕ ፡ ካልአ ፡ ደብረ ፡ ዘይነውኅ ፡ ከመዝ ፡ ወማእከሎሙ ፡
                     ቈላ ፡ ዕሙቅ ፡ ወአልቦ ፡ ራኅብ ፡ ወላቲኒ ፡ የሐውር ፡ ማይ ፡ መንገለ ፡ ደብር ፡ ወመንገለ ፡ ዐረቡ ፡ ለዝ ፡ ካልእ
                     ፡ ደብር ፡ ወይቴሐቶ ፡ ሎቱ ፡ ወአልቦ ፡ ኑኅ ፡ ወቈላ ፡ ታሕቱ ፡ ማእከሎሙ ፡ ወካልአት ፡ ቈላት ፡ ዕሙቃት ፡ ወይቡሳት
                     ፡ መንገለ ፡ ጽንፈ ፡ ሠለስቲሆሙ ። ወኲሉ ፡ ቈላቱ ፡ ዕሙቃት ፡ ወአልቦን ፡ ራኅብ ፡ እምኰኲሕ ፡ ጽኑዕ ፤ ወዕፅ ፡
                     ይተከል ፡ በላዕሌሆሙ ። ወአንከርኩ ፡ በእንተ ፡ ኰኲሕ ፡ ወአንከርኩ ፡ በእንተ ፡ ቈላ ፡ ወጥቀ ፡ አንከርኩ ። </ab>
               </div>
               <div type="textpart" subtype="chapter" n="27">
                  <ab>ውእተ ፡ ጊዜ ፡ እቤ ፡ በእንተ ፡ ምንት ፡ ዛቲ ፡ ምድር ፡ ቡርክት ፡ ወኲለንታሃ ፡ ዕፀወ ፡ ምልዕት ፡ ወዛቈላ ፡
                     ርግምት ፡ ማእከሎሙ ። ውእተ ፡ ጊዜ ፡ አውሥአኒ ፡ ኡራኤል ፡ ፩እመላእክት ፡ ቅዱሳን ፡ ዘሀሎ ፡ ምስሌየ ፡ ወይቤለኒ ፡
                     ዛቈላ ፡ ርግምት ፡ ለርጉማን ፡ እስከ ፡ ለዓለም ፤ ዝየ ፡ ይትጋብኡ ፡ ኲሎሙ ፡ እለ ፡ ይብሉ ፡ በአፉሆሙ ፡ ላዕለ ፡
                     እግዚአብሔር ፡ ቃለ ፡ ዘኢይደሉ ፡ ወበእንተ ፡ ስብሐተ ፡ ዚአሁ ፡ ይትናገሩ ፡ ዕፁባተ ፡ ዝየ ፡ ያስተጋብእዎሙ ፡ ወዝየ
                     ፡ ምኲናኖሙ ። ወበደኃሪ ፡ መዋዕል ፡ ይከውን ፡ ላዕሌሆሙ ፡ አርአያ ፡ ኲነኔ ፡ ዘበጽድቅ ፡ በቅድመ ፡ ጻድቃን ፡ ለዓለም
                     ፡ ኲሎ ፡ መዋዕለ ፡ በዝየ ፡ ይባርክዎ ፡ መሀርያን ፡ ለእግዚአ ፡ ስብሐት ፡ ንጉሥ ፡ ዘለዓለም ። ወበመዋዕለ ፡ ኲነኔሆሙ
                     ፡ ይባርክዎ ፡ በምሕረት ፡ በከመ ፡ ከፈሎሙ ። ውእተ ፡ ጊዜ ፡ አነኒ ፡ ባረክዎ ፡ ለእግዚአ ፡ ስብሐት ፡ ወነገርኩ ፡
                     ሎቱ ፡ ወዘከርኩ ፡ በከመ ፡ ይደሉ ፡ ለዕበዩ ። </ab>
               </div>
               <div type="textpart" subtype="chapter" n="28">
                  <ab>ወእምህየ ፡ ሖርኩ ፡ መንገለ ፡ ጽባሕ ፡ ማእከላ ፡ ለደብረ ፡ መድበራ ፡ ወርኢክዎ ፡ ገዳመ ፡ ባሕቲቶ ። ወባሕቱ ፡
                     ምሉእ ፡ ዕፀወ ፡ እምነ ፡ ዝንቱ ፡ ዘርእ ፡ ወማይ ፡ እምላዕሉ ፡ ይፈለፍል ፡ በላዕሉ ። ያስተርኢ ፡ አስራብ ፡ ከመ ፡
                     ብዙኅ ፡ ዘይሰርብ ፡ ከመ ፡ መንገለ ፡ መስዕ ፡ መንገለ ፡ ዐረብ ፡ ወእምኲለሄኒ ፡ የዐርግ ፡ ወእምህየኒ ፡ ማይ ፡ ወጠል
                     ። </ab>
               </div>
               <div type="textpart" subtype="chapter" n="29">
                  <ab>ወሖርኩ ፡ ውስተ ፡ መካን ፡ ካልእ ፡ እምነ ፡ መድበራ ፡ መንገለ ፡ ጽባሑ ፡ ለውእቱ ፡ ደብር ፡ ቀረብኩ ። ወበህየ ፡
                     ርኢኩ ፡ ዕፀወ ፡ ኲነኔ ፡ ፈድፋደ ፡ ቈስቈሰ ፡ መዐዛ ፡ ለስኂን ፡ ወከርቤ ፡ ወዕፀወኒ ፡ ኢይትማሰሉ ። </ab>
               </div>
               <div type="textpart" subtype="chapter" n="30">
                  <ab>ወላዕሌሁ ፡ ላዕለ ፡ እላንቱ ፡ ላዕለ ፡ ደብረ ፡ ጽባሕ ፡ ወአኮ ፡ ርኁቅ ፡ ወርኢኩ ፡ መካነ ፡ ካልአ ፡ ቈላተ ፡ ማይ
                     ፡ ከመ ፡ ዘኢይትዌዳዕ ፡ ወርኢኩ ፡ ዕፀ ፡ ሠናየ ፡ ወመዐዛሁ ፡ ከመ ፡ ዘሰኪኖን ። ወመንገለ ፡ ክነፊሆሙ ፡ ለቈላት ፡
                     እሎንቱ ፡ ርኢኩ ፡ ቀናንሞስ ፡ ዘመዐዛ ፡ ወዲበ ፡ እልክቱ ፡ ቀረብኩ ፡ ዘመንገለ ፡ ጽባሕ ። </ab>
               </div>
               <div type="textpart" subtype="chapter" n="31">
                  <ab>ወርኢኩ ፡ ካልአ ፡ ደብረ ፡ ዘቦቱ ፡ ዕፀው ፡ ወይወፅእ ፡ ማይ ፡ ወይወፅእ ፡ እምኔሁ ፡ ከመ ፡ ኔቄጥሮ ፡ ዘስሙ ፡
                     ሳሪራ ፡ ወከልበኔን ። ወዲበ ፡ ውእቱ ፡ ደብር ፡ ርኢኩ ፡ ደብረ ፡ ካልአ ፡ ወውስቴቱ ፡ ዕፀው ፡ ዘዓልዋ ፡ ወእልኩ ፡
                     ዕፀው ፡ ምሉአን ፡ ዘከመ ፡ ከርካዕ ፡ ወጽኑዕ ። ወሶበ ፡ ይነሥእዎ ፡ ለውእቱ ፡ ፍሬ ፡ ይኔይስ ፡ እምኲሉ ፡ አፈው ።
                  </ab>
               </div>
               <div type="textpart" subtype="chapter" n="32">
                  <ab>ወእምድኅረ ፡ እሉ ፡ አፈው ፡ ለመስዕ ፡ እንዘ ፡ እኔጽር ፡ መልዕልተ ፡ አድባር ፡ ርኢኩ ፡ ፯አድባረ ፡ ምሉዓነ ፡
                     ሰንበልት ፡ ቅድወ ፡ ወዕፀወ ፡ መዐዛ ፡ ወቀናንሞን ፡ ወፐፐረ ። ወእምህየ ፡ ሖርኩ ፡ መልዕልተ ፡ ርእሶሙ ፡ ለእልኩ ፡
                     አድባ ፡ ር ፡ እንዘ ፡ ርኁቅ ፡ ውእቱ ፡ ለጽባሕ ፡ ወኀለፍኩ ፡ እንተ ፡ ዲበ ፡ ባሕረ ፡ ኤርትራ ፡ ወእምኔሁ ፡ ርኁቀ
                     ፡ ኮንኩ ፡ ወኀለፍኩ ፡ መልዕልቶ ፡ ለመልአክ ፡ ዙጥኤል ። ወመጻእኩ ፡ ውስተ ፡ ገነተ ፡ ጽድቅ ፡ ወርኢኩ ፡ ካሐካሐቲሆሙ
                     ፡ ለእልክቱ ፡ ዕፀው ፡ ዕፀወ ፡ ብዙኃነ ፡ ወዐቢያነ ፡ ይበቊሉ ፡ በህየ ፡ ወእንዘ ፡ ፄናሆሙ ፡ ሠናይ ፡ ዐቢያን ፡
                     ወስኖሙ ፡ ብዙኅ ፡ ወስቡሓን ፡ ወዕፀ ፡ ጥበብ ፡ ዘእምኔሁ ፡ በሊዖሙ ፡ የአምርዋ ፡ ለጥበብ ፡ ዐባይ ። ወይመስል ፡
                     ሐመረ ፡ ጽራእ ፡ ወፍሬሁ ፡ ከመ ፡ አስካለ ፡ ወይን ፡ ጥቀ ፡ ሠናይ ፡ ወፄናሁ ፡ ለውእቱ ፡ ዕፅ ፡ የሐውር ፡ ወይበጽሕ
                     ፡ ነዊኃ ። ወእቤ ፡ ሠናይ ፡ ዝዕፅ ፡ ወከመ ፡ ሠናይ ፡ ወፍሡሕ ፡ ርእየቱ ። ወአውሥአኒ ፡ መልአክ ፡ ቅዱስ ፡ ሩፋኤል
                     ፡ ዘምስሌየ ፡ ሀሎ ፡ ወይቤለኒ ፡ ዝውእቱ ፡ ዕፀ ፡ ጥበብ ፡ ዘእምኔሁ ፡ በልዑ ፡ አቡከ ፡ አረጋዊ ፡ ወእምከ ፡
                     እቤራዊት ፡ እለ ፡ ቀደሙከ ፡ ወአእመርዋ ፡ ለጥበብ ፡ ወተፈትሐ ፡ አዕይንቲሆሙ ፡ ወአእመሩ ፡ ከመ ፡ ዕራቃኒሆሙ ፡ ሀለዉ
                     ፡ ወተሰዱ ፡ እምገነት ። </ab>
               </div>
               <div type="textpart" subtype="chapter" n="33">
                  <ab>ወእምህየ ፡ ሖርኩ ፡ እስከ ፡ አጽናፈ ፡ ምድር ፡ ወርኢኩ ፡ በህየ ፡ አራዊተ ፡ ዐበይተ ፡ ወይትዌለጥ ፡ ፩እምካልኡ ፤
                     ወአዕዋፍሂ ፡ ይትዌለጥ ፡ ገጾም ፡ ወስኖሙ ፡ ወቃሎሙሂ ፡ ይትዌለጥ ፡ ፩እምካልኡ ። ወበጽባሖሙ ፡ ለእሉ ፡ አራዊት ፡
                     ርኢኩ ፡ አጽናፈ ፡ ምድር ፡ በኀበ ፡ ሰማይ ፡ ያዐርፍ ፡ ወኀዋኅው ፡ ሰማይ ፡ ርኋተ ። ወርኢኩ ፡ እፎ ፡ ይወፅኡ ፡
                     ከዋክብተ ፡ ሰማይ ፡ ወኈለቁ ፡ ዘእምነ ፡ ይወፅኡ ፡ ኀዋኅው ፡ ወጸሐፍኩ ፡ ኲሎ ፡ ሙጻኦሙ ፡ ለለ፩በኊልቆሙ ፤
                     ወአስማቲሆሙ ፤ በደርጎሙ ፤ ወምንባሮሙ ፤ ወጊዜሆሙ ፤ ወአውራኂሆሙ ፤ በከመ ፡ አርአየኒ ፡ መልአክ ፡ ኡርኤል ፡ ዘምስሌየ
                     ፡ ሀሎ ። ወኲሎ ፡ አርአየኒ ፡ ሊተ ፡ ወጸሐፎ ፤ ወዓዲ ፡ አስማቲሆሙ ፡ ጸሐፈ ፡ ሊተ ፡ ወትእዛዛቲሆሙ ፡ ወምግባራቲሆሙ
                     ። </ab>
               </div>
               <div type="textpart" subtype="chapter" n="34">
                  <ab>ወእምህየ ፡ ሖርኩ ፡ መንገለ ፡ መስዕ ፡ በአጽናፈ ፡ ምድር ፡ ወበህየ ፡ ርኢኩ ፡ መንክረ ፡ ዐቢየ ፡ ወስቡሐ ፡
                     በአጽናፊሃ ፡ ለኲላ ፡ ምድር ። ወበህየ ፡ ርኢኩ ፡ ኀዋኅው ፡ ሰማይ ፡ ፍቱሐተ ፡ በሰማይ ፡ ፫በበ፩እምኔሆሙ ፡ ይወጽኡ ፡
                     ነፋሳት ፡ በመንገለ ፡ መስዕ ፡ ሶበ ፡ ይነፍሕ ፡ ቊር ፡ ወበረድ ፡ ወአስሐትያ ፡ ወሐመዳ ፡ ወጠል ፡ ወዝናም ።
                     ወእምአሐቲ ፡ ኆኅት ፡ በሠናይ ፡ ይነፍኅ ፡ ወሶበ ፡ በ፪ሆሙ ፡ ኀዋኅው ፡ ይነፍኁ ፡ በኀይል ፡ ወበፃዕር ፡ ይከውን ፡
                     ዲበ ፡ ምድር ፡ ወበኀይል ፡ ይነፍኁ ። </ab>
               </div>
               <div type="textpart" subtype="chapter" n="35">
                  <ab>ወእምህየ ፡ ሖርኩ ፡ መንገለ ፡ ዐረብ ፡ በአጽናፈ ፡ ምድር ፡ ወርኢኩ ፡ በህየ ፡ ፫ኀዋኅው ፡ ርኋተ ፡ በከመ ፡ ርኢኩ
                     ፡ በምሥራቅ ፡ በአምጣነ ፡ ኀዋኅው ፡ ወበአምጣነ ፡ ሙፃኣቱ ። </ab>
               </div>
               <div type="textpart" subtype="chapter" n="36">
                  <ab>ወእምህየ ፡ ሖርኩ ፡ መንገለ ፡ አዜብ ፡ በአጽናፈ ፡ ምድር ፡ ወበህየ ፡ ርኢኩ ፡ ፫ኀዋኅው ፡ ሰማይ ፡ ርኋተ ፡
                     ወይወፅእ ፡ እምህየ ፡ አዜብ ፡ ወጠል ፡ ወዝናም ፡ ወነፋስ ። ወእምህየ ፡ ሖርኩ ፡ መንገለ ፡ ጽባሕ ፡ በአጽናፈ ፡ ሰማይ
                     ፡ ወበህየ ፡ ርኢኩ ፡ ፫ኀዋኅው ፡ ሰማይ ፡ ርኋተ ፡ መንገለ ፡ ጽባሕ ፡ ወላዕሌሆሙ ፡ ኀዋኅው ፡ ንዑሳን ። በበ ፡
                     ፩እምእልኩ ፡ ኀዋኅው ፡ ንዑሳን ፡ የኀልፉ ፡ ከዋክብተ ፡ ሰማይ ፡ ወየሐውሩ ፡ ምዕራበ ፡ በፍኖት ፡ እንተ ፡ ተርእየት ፡
                     ሎሙ ። ወሶበ ፡ ርኢኩ ፡ ባረኩ ፡ ወበኲሉ ፡ ጊዜ ፡ እባርኮ ፡ ለእግዚአ ፡ ስብሐት ፡ ዘገብረ ፡ ተአምራተ ፡ ዐቢያነ ፡
                     ወስቡሓነ ፡ ከመ ፡ ያርኢ ፡ ዕበየ ፡ ግብሩ ፡ ለመላእክቲሁ ፡ ወለነፍሳተ ፡ ሰብእ ፡ ከመ ፡ ይሰብሑ ፡ ግብሮ ፡ ወኲሉ ፡
                     ተግባሩ ፡ ከመ ፡ ይርአዩ ፡ ግብረ ፡ ኀይሉ ፡ ወይሰብሕዎ ፡ ለግብረ ፡ እደዊሁ ፡ ዐቢይ ፡ ወይባርክዎ ፡ እስከ ፡ ለዓለም
                     ። </ab>
               </div>
            </div>
            <div type="textpart" subtype="book" xml:lang="gez" xml:id="Parables" n="2">
               <label>Book of the Parables</label>
               <note>Chapters 37-71</note>
               <note>Possibly substituted the once included Book of Giants</note>
               <listRelation>

                  <relation name="skos:broadMatch"
                     active="https://corpuscoranicum.de/kontexte/index/sure/50/vers/44/intertext/904"
                     passive="betmas:LIT1340EnochE.2.50-51"/>

               </listRelation>

               <div type="textpart" subtype="chapter" n="37">
                  <ab>ራእይ ፡ ዘርእየ ፡ ካልአ ፡ ራእየ ፡ ጥበብ ፡ ዘርእየ ፡ ሄኖክ ፡ ወልደ ፡ ያሬድ ፡ ወልደ ፡ መላልኤል ፡ ወልደ ፡
                     ቃይናን ፡ ወልደ ፡ ሄኖስ ፡ ወልደ ፡ ሴት ፡ ወልደ ፡ አዳም ። ወዝርእሱ ፡ ለነገረ ፡ ጥበብ ፡ ዘአንሣእኩ ፡ እትናገር ፡
                     ወእብል ፡ ለእለ ፡ የኀድሩ ፡ ዲበ ፡ የብስ ፡ ስምዑ ፡ ቀደምት ፡ ወርእዩ ፡ ደኃርያን ፡ ነገረ ፡ ቅዱሰ ፡ እለ ፡
                     እነግር ፡ ቅድመ ፡ እግዚአ ፡ መናፍስት ። እሉ ፡ ቀዳሚ ፡ ይኀይስ ፡ ብሂል ፡ ወደኃርያንሂ ፡ ኢንከልእ ፡ ርእሳ ፡
                     ለጥበብ ። እስከ ፡ ይእዜ ፡ ኢተውህበኒ ፡ እምቅድመ ፡ እግዚአ ፡ መናፍስት ፡ ዘነሣእኩ ፡ ጥበበ ፡ በከመ ፡ ሀለይኩ ፡
                     በከመ ፡ ፈቀደ ፡ እግዚአ ፡ መናፍስት ፡ ዘተውህበኒ ፡ እምኔሁ ፡ ክፍለ ፡ ሕይወት ፡ ዘለዓለም ። ወኮኑ ፡ ብየ ፡ ፫ምሳሌ
                     ፡ ወአነ ፡ አንሣእኩ ፡ እንዘ ፡ እብሎሙ ፡ ለእለ ፡ የኅድሩ ፡ የብሰ ። </ab>
               </div>
               <div type="textpart" subtype="chapter" n="38">
                  <ab>ምሳሌ ፡ ቀዳሚ ፡ ሶበ ፡ ያስተርኢ ፡ ማኅበረ ፡ ጻድቃን ፡ ወይትኴነኑ ፡ ኃጥኣን ፡ በኀጢአቶሙ ፡ ወእምገጸ ፡ የብስ ፡
                     ይትሀወኩ ። ወሶበ ፡ ያስተርኢ ፡ ጻድቅ ፡ በገጾሙ ፡ ለጻድቃን ፡ እለ ፡ ኅሩያን ፡ ተግባሮሙ ፡ ስቁል ፡ በእግዚአ ፡
                     መናፍስት ፡ ወያስተርኢ ፡ ብርሃን ፡ ለጻድቃን ፡ ወለኅሩያን ፡ እለ ፡ የኀድሩ ፡ ዲበ ፡ የብስ ፡ አይቴ ፡ ማኅደረ ፡
                     ኃጥኣን ፡ ወአይቴ ፡ ምዕራፎሙ ፡ ለእለ ፡ ክህድዎ ፡ ለእግዚአ ፡ መናፍስት ፡ እምኀየሶሙ ፡ ሶበ ፡ ኢተወልዱ ። ወሶበ ፡
                     ይትከሠታ ፡ ኅቡኣቲሆሙ ፡ ለጻድቃን ፡ ይትኴነኑ ፡ ኃጥኣን ፡ ወይትሀወኩ ፡ ረሲዓን ፡ እምገጸ ፡ ጻድቃን ፡ ወኅሩያን ።
                     ወእምይእዜ ፡ ኢይከውኑ ፡ አዚዛነ ፡ ወኢልዑላነ ፡ እለ ፡ ይእኅዝዋ ፡ ለምድር ፡ ወኢይክሉ ፡ ርእየ ፡ ገጸ ፡ ቅዱሳን ፡
                     እስመ ፡ ለእግዚአ ፡ መናፍስት ፡ ተርእየ ፡ ብርሃኑ ፡ ለገጸ ፡ ቅዱሳን ፡ ወጻድቃን ፡ ወኅሩያን ። ወነገሥት ፡ አዚዛን ፡
                     በውእቱ ፡ ጊዜ ፡ ይትኃጐሉ ፡ ወይትወሀቡ ፡ ውስተ ፡ እደ ፡ ጻድቃን ፡ ወቅዱሳን ። ወእምህየ ፡ አልቦ ፡ ዘያስተምህር ፡
                     ኀበ ፡ እግዚአ ፡ መናፍስት ፡ እስመ ፡ ተወድአ ፡ እንቲአሆሙ ፡ ሕይወት ። </ab>
                  <listRelation>

                     <relation name="skos:broadMatch"
                        active="https://corpuscoranicum.de/kontexte/index/sure/7/vers/8/intertext/903"
                        passive="betmas:LIT1340EnochE.2.38"/>

                  </listRelation>
               </div>
               <div type="textpart" subtype="chapter" n="39">
                  <ab>ወይከውን ፡ በዝንቱ ፡ መዋዕል ፡ ይወርዱ ፡ ደቂቅ ፡ ኅሩያን ፡ ወቅዱሳን ፡ እምልዑላን ፡ ሰማያት ፡ ወ፩ ፡ ይከውን ፡
                     ዘርኦሙ ፡ ምስለ ፡ ውሉደ ፡ ሰብእ ። በውእቱ ፡ መዋዕል ፡ ነሥአ ፡ ሄኖክ ፡ መጻሕፍተ ፡ ቅንዐት ፡ ወመዐት ፡ ወመጻሕፍተ
                     ፡ ጒጒዓ ፡ ወሀውክ ፡ ወምሕረት ፡ ኢይከውን ፡ ላዕሌሆሙ ፡ ይቤ ፡ እግዚአ ፡ መናፍስት ። ወበውእቱ ፡ ጊዜ ፡ መሠጠኒ ፡
                     ደመና ፡ ወዐውሎ ፡ ነፋስ ፡ እምገጻ ፡ ለምድር ፡ ወአንበረኒ ፡ ውስተ ፡ ጽንፈ ፡ ሰማያት ። ወበህየ ፡ ርኢኩ ፡ ራእየ ፡
                     ካልአ ፡ ማኅደሪሆሙ ፡ ለጻድቃን ፡ ወምስካባቲሆሙ ፡ ለቅዱሳን ። በህየ ፡ ርእያ ፡ አዕይንትየ ፡ ማኅደሪሆሙ ፡ ምስለ ፡
                     መላእክት ፡ ወምስካባቲሆሙ ፡ ምስለ ፡ ቅዱሳን ፡ ወይስእሉ ፡ ወያስተበቊዑ ፡ ወይጼልዩ ፡ በእንተ ፡ ውሉደ ፡ ሰብእ ፡
                     ወጽድቅ ፡ ከመ ፡ ማይ ፡ ይውሕዝ ፡ በቅድሜሆሙ ፡ ወምሕረት ፡ ከመ ፡ ጠል ፡ ውስተ ፡ ምድር ፤ ከመዝ ፡ ውእቱ ፡
                     ማእከሎሙ ፡ ለዓለመ ፡ ዓለም ። ወበውእቱ ፡ መዋዕል ፡ ርእያ ፡ አዕይንትየ ፡ መካነ ፡ ኅሩያን ፡ ዘጽድቅ ፡ ወዘሃይማኖት
                     ፡ ወጽድቅ ፡ ይከውን ፡ በመዋዕሊሆሙ ፡ ወጻድቃን ፡ ወኅሩያን ፡ ኊልቊ ፡ አልቦሙ ፡ ቅድሜሁ ፡ ለዓለመ ፡ ዓለም ። ወርኢኩ
                     ፡ ማኅደሪሆሙ ፡ መትሕተ ፡ አክናፈ ፡ እግዚአ ፡ መናፍስት ፡ ወኲሎሙ ፡ ጻድቃን ፡ ወኅሩያን ፡ በቅድሜሁ ፡ ይትለሐዩ ፡
                     ከመ ፡ ብርሃነ ፡ እሳት ፡ ወአፉሆሙ ፡ ይመልእ ፡ በረከተ ፡ ወከናፍሪሆሙ ፡ ይሴብሑ ፡ ስሞ ፡ ለእግዚአ ፡ መናፍስት ፡
                     ወጽድቅ ፡ ቅድሜሁ ፡ ኢየኀልቅ ። ህየ ፡ ፈቀድኩ ፡ እኅድር ፡ ወፈተወቶ ፡ ነፍስየ ፡ ለውእቱ ፡ ማኅደር ፡ በህየ ፡ ኮነ
                     ፡ ክፍልየ ፡ ቅድመ ፡ እስመ ፡ ከመዝ ፡ ጸንዐ ፡ በእንቲአየ ፡ በቅድመ ፡ እግዚአ ፡ መናፍስት ። ወበውእቶን ፡ መዋዕል ፡
                     ሰባሕኩ ፡ ወአልዓልኩ ፡ ስሞ ፡ ለእግዚአ ፡ መናፍስት ፡ በረከተ ፡ ወስብሐተ ፡ እስመ ፡ ውእቱ ፡ አጽንዐኒ ፡ በበረከት ፡
                     ወስብሐት ፡ በከመ ፡ ፈቃዱ ፡ ለእግዚአ ፡ መናፍስት ። ወጒንዱየ ፡ ርእያ ፡ አዕይንትየ ፡ በውእቱ ፡ መካን ፡ ወባረክዎ ፡
                     እንዘ ፡ እብል ፡ ቡሩክ ፡ ውእቱ ፡ ወይትባረክ ፡ እምቅድም ፡ ወእስከ ፡ ለዓለም ። ወበቅድሜሁ ፡ አቦ ፡ ማኅለቅት ፡
                     ውእቱ ፡ ያአምር ፡ ዘእንበለ ፡ ይትፈጠር ፡ ዓለም ፡ ምንት ፡ ውእቱ ፡ ዓለም ፡ ወለትውልደ ፡ ትውልድ ፡ ዘይከውን ።
                     ይባርኩከ ፡ እለ ፡ ኢይነውሙ ፡ ወይቀውሙ ፡ በቅድመ ፡ ስብሐቲከ ፡ ወይባርኩከ ፡ ወይሴብሑ ፡ ወያሌዕሉ ፡ እንዘ ፡ ይብሉ
                     ፡ ቅዱስ ፡ ቅዱስ ፡ ቅዱስ ፡ እግዚአ ፡ መናፍስት ፡ ይመልእ ፡ ምድረ ፡ መንፈሳት ። ወበህየ ፡ ርእያ ፡ አዕይንትየ ፡
                     ኲሎ ፡ እለ ፡ ኢይነውሙ ፡ ይቀውሙ ፡ ቅድሜሁ ፡ ወይባርኩ ፡ ወይብሉ ፡ ቡሩክ ፡ አንተ ፡ ወቡሩክ ፡ ስሙ ፡ ለእግዚእ ፡
                     ለዓለመ ፡ ዓለም ። ወተወለጠ ፡ ገጽየ ፡ እስከ ፡ ስእንኩ ፡ ነጽሮ ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/3/vers/151/intertext/928"
                        passive="betmas:LIT1340EnochE.2.39"/>

                  </listRelation>
               </div>
               <div type="textpart" subtype="chapter" n="40">
                  <ab>ወርኢኩ ፡ እምድኅረዝ ፡ አእላፈ ፡ አእላፍት ፡ ወትእልፊተ ፡ ትእልፊት ፡ ወአልቦሙ ፡ ኊልቊ ፡ ወሐሳብ ፡ እለ ፡ ይቀውሙ
                     ፡ ቅድመ ፡ ስብሐተ ፡ እግዚአ ፡ መናፍስት ። ርኢኩ ፡ ወበ፬ክነፊሁ ፡ ለእግዚአ ፡ መናፍስት ፡ ርኢኢኩ ፡ ፬ገጸ ፡ ካልአ
                     ፡ እምእለ ፡ ይቀውሙ ፡ ወአስማቲሆሙ ፡ አእመርኩ ፡ ዘአይድዐኒ ፡ አስማቲሆሙ ፡ መልአክ ፡ ዘመጽአ ፡ ምስሌየ ፡ ወኲሎ ፡
                     ኅቡኣተ ፡ አርአየኒ ። ወሰማዕኩ ፡ ቃሎሙ ፡ ለእልኩ ፡ ፬ገጽ ፡ እንዘ ፡ ይሴብሑ ፡ ቅድመ ፡ እግዚአ ፡ ስብሐት ። ቃል ፡
                     ቀዳማዊ ፡ ይባርኮ ፡ ለእግዚአ ፡ መናፍስት ፡ ለዓለመ ፡ ዓለም ። ወቃለ ፡ ካልአ ፡ ሰማዕኩ ፡ እንዘ ፡ ይባርኮ ፡ ለኅሩይ
                     ፡ ወለኅሩያን ፡ እለ ፡ ስቁላን ፡ በእግዚአ ፡ መናፍስት ። ወሣልሰ ፡ ቃለ ፡ ሰማዕኩ ፡ እንዘ ፡ ይስእሉ ፡ ወይጼልዩ ፡
                     በእንተ ፡ እለ ፡ የኀድሩ ፡ ውስተ ፡ የብስ ፡ ወያስተበቊዑ ፡ በስሙ ፡ ለእግዚአ ፡ መናፍስት ። ወቃለ ፡ ራብዐ ፡ ሰማዕኩ
                     ፡ እንዘ ፡ ይሰድዶሙ ፡ ለሰይጣናት ፡ ወኢየኀድጎሙ ፡ ይባኡ ፡ ኀበ ፡ እግዚአ ፡ መናፍስት ፡ ከመ ፡ ያስተዋድይዎሙ ፡
                     ለእለ ፡ የኀድሩ ፡ ዲበ ፡ የብስ ። ወእምድኅረዝ ፡ ተስእልክዎ ፡ ለመልአከ ፡ ሰላም ፡ ዘየሐውር ፡ ምስሌየ ፡ ዘውእቱ ፡
                     አርአየኒ ፡ ኲሎ ፡ ዘኅቡእ ፡ ወእቤሎ ፡ መኑ ፡ ውእቶሙ ፡ እሉ ፡ ፬ገጽ ፡ ዘርኢኩ ፡ ወእለ ፡ ሰማዕኩ ፡ ቃሎሙ ፡
                     ወጸሐፍክዎሙ ። ወይቤለኒ ፡ ዝቀዳማዊ ፡ ውእቱ ፡ መሐሪ ፡ ወርኁቀ ፡ መዓት ፡ ቅዱስ ፡ ሚካኤል ፤ ወካልእ ፡ ዘዲበ ፡ ኲሉ
                     ፡ ሕማም ፡ ወዲበ ፡ ኲሉ ፡ ቊስል ፡ ዘውሉደ ፡ ሰብእ ፡ ውእቱ ፡ ሩፋኤል ፤ ወሣልስ ፡ ዘዲበ ፡ ኲሉ ፡ ኃይል ፡ ውእቱ
                     ፡ ቅዱስ ፡ ገብርኤል ፤ ወራብዕ ፡ ዘዲበ ፡ ንስሓ ፡ ወለተስፋ ፡ እለ ፡ ይወርሱ ፡ ሕይወተ ፡ ዘለዓለም ፡ ውእቱ ፡
                     ፋኑኤል ። ወእሉ ፡ ፬መላእክቲሁ ፡ ለእግዚአብሔር ፡ ልዑል ፡ ወ፬ቃለ ፡ ሰማዕኩ ፡ በውእቶን ፡ መዋዕል ። </ab>
               </div>
               <div type="textpart" subtype="chapter" n="41">
                  <ab>ወእምድኅረዝ ፡ ርኢኩ ፡ ኲሎ ፡ ኅብኣቲሆሙ ፡ ለሰማያት ፡ ወመንግሥት ፡ እፎ ፡ ትትከፈል ፡ ወተግባረ ፡ ሰብእ ፡ ከመ ፡
                     በመዳልው ፡ ይደለዉ ። በህየ ፡ ርኢኩ ፡ ማኅደሪሆሙ ፡ ለኅሩያን ፡ ወማኅደሪሆሙ ፡ ለቅዱሳን ፡ ወርእያ ፡ አዕይንትየ ፡
                     በህየ ፡ ኲሎሙ ፡ ኃጥኣን ፡ እንዘ ፡ ይሰደዱ ፡ እምህየ ፡ እለ ፡ ይክህድዎ ፡ ለስመ ፡ እግዚአ ፡ መናፍስት ፡
                     ወይስሕብዎሙ ፡ ወቀዊም ፡ አልቦሙ ፡ በመቅሠፍት ፡ እንተ ፡ ትወጽእ ፡ እምእግዚአ ፡ መናፍስት ። ወበህየ ፡ ርእያ ፡
                     አዕይንትየ ፡ ኅቡአተ ፡ መባርቅት ፡ ወነጐድጓድ ፡ ወኅቡአተ ፡ ነፋሳት ፡ እፎ ፡ ይትከፈሉ ፡ ከመ ፡ ይንፍሑ ፡ ዲበ ፡
                     ምድር ፡ ወኅቡአተ ፡ ደመናት ፡ ወጠል ፡ ወበህየ ፡ ርኢኩ ፡ እምኀበ ፡ ይወጽእ ፡ በውእቱ ፡ መካን ፡ ወእምህየ ፡ ይጸግቡ
                     ፡ ፀበለ ፡ ምድር ። ወበህየ ፡ ርኢኩ ፡ መዛግብተ ፡ ዕፅዋነ ፡ ወእምኔሆሙ ፡ ይትከፈሉ ፡ ነፋሳት ፡ ወመዝገበ ፡ በረድ ፡
                     ወመዝገበ ፡ ጊሜ ፡ ወዘደመናት ፡ ወደመና ፡ ዚአሁ ፡ እምላዕለ ፡ ምድር ፡ የኅድር ፡ እምቅድመ ፡ ዓለም ። ወርኢኩ ፡
                     መዛግብተ ፡ ፀሐይ ፡ ወዘወርኅ ፡ እምአይቴ ፡ ይወጽኡ ፡ ወአይቴ ፡ ይገብኡ ፡ ወግብአቶሙ ፡ ስብሕ ፤ ወእፎ ፡ ይከብር ፡
                     ፩እምካልኡ ፡ ወምኋሮሙ ፡ ብዑል ፡ ወኢየኀልፉ ፡ ምኋረ ፡ ወኢይዌስኩ ፡ ወኢየሐፅፁ ፡ እምኋረ ፡ ዚአሆሙ ፡ ወሃይማኖቶሙ ፡
                     የዐቅቡ ፡ ፩ ፡ ምስለ ፡ ካልኡ ፡ በመሐላ ፡ ዘነበሩ ። ወይወፅእ ፡ ቅድመ ፡ ፀሐይ ፡ ወይገብር ፡ ፍኖቶ ፡ በትእዛዘ ፡
                     እግዚአ ፡ መናፍስት ፡ ወይጸንዕ ፡ ስሙ ፡ ለዓለመ ፡ ዓለም ። ወእምድኅረዝ ፡ ፍኖት ፡ ዘኅቡእ ፡ ወዘክሡት ፡ ዘወርኅ ፡
                     ወምኋረ ፡ ፍኖቱ ፡ ይፌጽም ፡ በውእቱ ፡ መካን ፡ በመዓልት ፡ ወበሌሊት ፡ ፩ ፡ ለካልኡ ፡ ይኔጽር ፡ በቅድመ ፡ እግዚአ
                     ፡ መናፍስት ፡ ወየአኲቱ ፡ ወይሴብሑ ፡ ወኢያዐርፉ ፡ እስመ ፡ አኰቴቶሙ ፡ ዕረፍት ፡ ውእቱ ፡ ሎሙ ። እስመ ፡ ለፀሐይ ፡
                     ብሩህ ፡ ብዙኅ ፡ ምያጤ ፡ ቦቱ ፡ ለበረከት ፡ ወለመርገም ፡ ወምርዋጸ ፡ ፍኖቱ ፡ ለወርኅ ፡ ለጻድቃን ፡ ብርሃን ፡
                     ወለኃጥኣን ፡ ጽልመት ፡ በስሙ ፡ ለእግዚእ ፡ ዘፈጠረ ፡ ማእከለ ፡ ብርሃን ፡ ወማእከለ ፡ ጽልመት ፡ ወከፈለ ፡ መንፈሶሙ
                     ፡ ለሰብእ ፡ ወአጽንዐ ፡ መንፈሶሙ ፡ ለጻድቃን ፡ በስመ ፡ ጽድቀ ፡ ዚአሁ ። እስመ ፡ መልአክ ፡ ኢይከልእ ፡ ወሥልጣን ፡
                     ኢይክል ፡ ከሊአ ፡ እስመ ፡ መኰንን ፡ ለኲሎሙ ፡ ይሬኢ ፡ ወእሎንተ ፡ ኲሎሙ ፡ በቅድሜሁ ፡ ውእቱ ፡ ይኴንን ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/15/vers/21/intertext/930"
                        passive="betmas:LIT1340EnochE.2.41"/>

                  </listRelation>
               </div>
               <div type="textpart" subtype="chapter" n="42">
                  <ab>ጥበብ ፡ መካነ ፡ ኢረከበት ፡ ኀበ ፡ ተኀድር ፡ ወሀለወት ፡ ማኅደራ ፡ ውስተ ፡ ሰማያት ። መጽአት ፡ ጥበብ ፡ ከመ ፡
                     ትኅድር ፡ ውስተ ፡ ውሉደ ፡ ሰብእ ፡ ወኢረከበት ፡ ማኅደረ ፤ ጥበብ ፡ ውስተ ፡ መካና ፡ ገብአት ፡ ወተፅዕነት ፡ ማእከለ
                     ፡ መላእክት ። ወዐመፃ ፡ ወፅአት ፡ እመዛግብቲሃ ፡ ዘኢፈቀደት ፡ ረከበት ፡ ወኀደረት ፡ ውስቴቶሙ ፡ ከመ ፡ ዝናም ፡
                     በበድው ፡ ወከመ ፡ ጠል ፡ በምድር ፡ ጽምእት ። </ab>
               </div>
               <div type="textpart" subtype="chapter" n="43">
                  <ab>ወርኢኩ ፡ ካልአ ፡ መባርቅተ ፡ ወከዋክብተ ፡ ሰማይ ፡ ወርኢኩ ፡ ከመ ፡ ይጼውዖሙ ፡ ለኲሎሙ ፡ በበአስማቲሆሙ ፡
                     ወይሰምዕዎ ። ወርኢክዎ ፡ በመዳልወ ፡ ጽድቅ ፡ ከመ ፡ ይደለዉ ፡ በብርሃናቲሆሙ ፡ በራኅበ ፡ መካናቲሆሙ ፡ ወዕለተ ፡
                     ኩነቶሙ ፡ ወሚጠቶሙ ፤ መብረቅ ፡ መብረቀ ፡ ይወልድ ፤ ወሚጠቶሙ ፡ በኊልቈ ፡ መላእክት ፡ ወሃይማኖቶሙ ፡ የዐቅቡ ፡
                     በበይናቲሆሙ ። ወተስእልክዎ ፡ ለመልአክ ፡ ዘየሐውር ፡ ምስሌየ ፡ ዘአርአየኒ ፡ ዘኅቡእ ፡ ምንት ፡ እሎንቱ ። ወይቤለኒ ፡
                     ምስለ ፡ ዘዚአሆሙ ፡ አርአየከ ፡ እግዚአ ፡ መናፍስት ፡ እሉ ፡ እሙንቱ ፡ አስማቲሆሙ ፡ ለጻድቃን ፡ እለ ፡ የኅድሩ ፡
                     ዲበ ፡ የብስ ፡ ወየአምኑ ፡ በስሙ ፡ ለእግዚአ ፡ መናፍስት ፡ ለዓለመ ፡ ዓለም ። </ab>
               </div>
               <div type="textpart" subtype="chapter" n="44">
                  <ab>ወካልኣተ ፡ ርኢኩ ፡ በእንተ ፡ መብረቅ ፡ እፎ ፡ ይቀውሙ ፡ እምከዋክብት ፡ ወይከውኑ ፡ መብረቀ ፡ ወኢይክሉ ፡ ኀዲገ ፡
                     ምስሌሆሙ ። </ab>
               </div>
               <div type="textpart" subtype="chapter" n="45">
                  <ab>ወዝካልእ ፡ ምሳሌ ፡ ዲበ ፡ እለ ፡ ይክህዱ ፡ ስሞ ፡ ለማኅደረ ፡ ቅዱሳን ፡ ወለእግዚአ ፡ መናፍስት ። እሰማየ ፡
                     የዐርጉ ፡ ወኢምድረ ፡ ይበጽሑ ፡ ከመዝ ፡ ይከውን ፡ ክፍለ ፡ ኃጥኣን ፡ እለ ፡ ይክሕዱ ፡ ስሞ ፡ ለእግዚአ ፡ መናፍስት
                     ፡ እለ ፡ ከመዝ ፡ ይትዐቀብ ፡ ለዕለተ ፡ ሥራኅ ፡ ወምንዳቤ ። በይእቲ ፡ ዕለት ፡ ይነብር ፡ በመንበረ ፡ ስብሐት ፡
                     ኅሩይ ፡ ወየኀሪ ፡ ምግባሪሆሙ ፡ ወምዕራፎሙ ፡ ኊልቊ ፡ አልቦሙ ፡ ወመንፈሶሙ ፡ በማእከሎሙ ፡ ትጸንዕ ፡ ሶበ ፡ ርእይዎ
                     ፡ ለኅሩየ ፡ ዚአየ ፡ ወለእለ ፡ ሰከዩ ፡ ስምየ ፡ ቅዱሰ ፡ ወስቡሐ ። ወበይእቲ ፡ ዕለት ፡ አነብሮ ፡ በማእከሎሙ ፡
                     ለኅሩየ ፡ ዚአየ ፡ ወእዌልጣ ፡ ለሰማይ ፡ ወእገብራ ፡ ለበረከት ፡ ወብርሃን ፡ ዘለዓለም ። ወእዌልጣ ፡ ለየብስ ፡
                     ወእገብራ ፡ ለበረከት ፡ ወለኅሩያነ ፡ ዚአየ ፡ አነብሮሙ ፡ ውስቴታ ፡ ወእለ ፡ ይገብሩ ፡ ኀጢአተ ፡ ወጌጋየ ፡ እይከይዱ
                     ፡ ውስቴታ ። እስመ ፡ አነ ፡ ርኢክዎሙ ፡ ወአጽገብክዎሙ ፡ በሰላም ፡ ለጻድቃንየ ፡ ወአንበርክዎሙ ፡ ቅድሜየ ፡ ወቀርበት
                     ፡ ኀቤየ ፡ ኲነኔ ፡ ለኃጥኣን ፡ ከመ ፡ ኣህጒሎሙ ፡ እምገጸ ፡ ምድር ። </ab>
               </div>
               <div type="textpart" subtype="chapter" n="46">
                  <ab>ወበህየ ፡ ርኢኩ ፡ ዘሎቱ ፡ ርእሰ ፡ መዋዕል ፡ ወርእሱ ፡ ከመ ፡ ፀምር ፡ ጸዐዳ ፡ ወምስሌሁ ፡ ካልእ ፡ ዘገጹ ፡ ከመ
                     ፡ ርእየተ ፡ ሰብእ ፡ ወምሉእ ፡ ጸጋ ፡ ገጹ ፡ ከመ ፡ ፩እመላእክት ፡ ቅዱሳን ። ወተስእልክዎ ፡ ለ፩እመላእክት ፡
                     ዘየሐውር ፡ ምስሌየ ፡ ወኲሎ ፡ ኅቡኣተ ፡ ዘአርአየኒ ፡ በእንተ ፡ ዝኩ ፡ ወልደ ፡ ሰብእ ፡ መኑ ፡ ውእቱ ፡ ወእምአይቴ
                     ፡ ይከውን ፡ ውእቱ ፡ በእንተ ፡ ምንት ፡ ምስለ ፡ ርእሰ ፡ መዋዕል ፡ የሐውር ። ወአውሥአኒ ፡ ወይቤለኒ ፡ ዝንቱ ፡
                     ውእቱ ፡ ወልደ ፡ ሰብእ ፡ ዘሎቱ ፡ ኮነ ፡ ጽድቅ ፡ ወጽድቅ ፡ ምስሌሁ ፡ ኃደረ ፡ ወኲሎ ፡ መዛግብተ ፡ ዘኅቡእ ፡ ውእቱ
                     ፡ ይከሥት ፡ እስመ ፡ እግዚአ ፡ መናፍስት ፡ ኪያሁ ፡ ኀረየ ፡ ወዘክፍሉ ፡ ኲሎ ፡ ሞአ ፡ በቅድመ ፡ እግዚአ ፡ መናፍስት
                     ፡ በርትዕ ፡ ለዓለም ። ወዝንቱ ፡ ወልደ ፡ ሰብእ ፡ ዘርኢከ ፡ ያነሥኦሙ ፡ ለነገሥት ፡ ወለኀያላን ፡ እምስካባቲሆሙ ፡
                     ወለጽኑዓን ፡ እመናብርቲሆሙ ፡ ወይፈትሕ ፡ ልጓማተ ፡ ጽኑዓን ፡ ወያደቅቅ ፡ አስናነ ፡ ኃጥኣን ። ወይገፈትዖሙ ፡ ለነገሥት
                     ፡ እመናብርቲሆሙ ፡ ወእመንግሥቶሙ ፡ እስመ ፡ እያሌዕልዎ ፡ ወኢይሴብሕዎ ፡ ወኢይገንዩ ፡ እምአይቴ ፡ ተውህበት ፡ ሎሙ ፡
                     መንግሥት ። ወገጸ ፡ ጽኑዓን ፡ ይገፈትዕ ፡ ወይመልኦሙ ፡ ኀፍረት ፡ ወጽልመት ፡ ይከውኖሙ ፡ ማኅደሪሆሙ ፡ ወዕፄያት ፡
                     ይከውኖሙ ፡ ምስካቦሙ ፡ ወኢይሴፈዉ ፡ ከመ ፡ ይትነሥኡ ፡ እምስካባቲሆሙ ፡ እስመ ፡ ኢያሌዕሉ ፡ ስሞ ፡ ለእግዚአ ፡
                     መናፍስት ። ወእሙንቱ ፡ ኮኑ ፡ እለ ፡ ይኴንኑ ፡ ከዋክብተ ፡ ሰማይ ፡ ወያሌዕሉ ፡ እደዊሆሙ ፡ ውስተ ፡ ልዑል ፡
                     ወይከይዱ ፡ ዲበ ፡ የብስ ፡ ወየኀድሩ ፡ ውስቴታ ፡ ወኲሉ ፡ ተግባሮሙ ፡ ዐመፃ ፡ ወያርእዩ ፡ ተግባሮሙ ፡ ዐመፃ ፡
                     ወኀይሎሙ ፡ ዲበ ፡ ብዕሎሙ ፡ ወሃይማኖቶሙ ፡ ኮነ ፡ ለአማልክት ፡ እለ ፡ ገብሩ ፡ በእደዊሆሙ ፡ ወክሕድዎ ፡ ለስሙ ፡
                     ለእግዚአ ፡ መናፍስት ። ወይሰደዱ ፡ እምአብያተ ፡ ምስትጉቡአ ፡ ዚአሁ ፡ ወለመሃይምናን ፡ እለ ፡ ስቁላን ፡ በስሙ ፡
                     ለእግዚአ ፡ መናፍስት ። </ab>
               </div>
               <div type="textpart" subtype="chapter" n="47">
                  <ab>ወበውእቱ ፡ መዋዕል ፡ ዐርገት ፡ ጸሎተ ፡ ጻድቃን ፡ ወደመ ፡ ጻድቅ ፡ እምነ ፡ ምድር ፡ ቅድመ ፡ እግዚአ ፡ መናፍስት
                     ። በእሉ ፡ መዋዕል ፡ የኀብሩ ፡ ቅዱሳን ፡ እለ ፡ ይነብሩ ፡ መልዕልተ ፡ ሰማያት ፡ በ፩ቃል ፡ ወያስተበቊዑ ፡ ወይጼልዩ
                     ፡ ወይሴብሑ ፡ ወያአኲቱ ፡ ወይባርኩ ፡ ለስሙ ፡ ለእግዚአ ፡ መናፍስት ፡ በእንተ ፡ ደመ ፡ ጻድቃን ፡ ዘተክዕወ ፡
                     ወጸሎቶሙ ፡ ለጻድቃን ፡ ከመ ፡ ኢትፀራእ ፡ በቅድመ ፡ እግዚአ ፡ መናፍስት ፡ ከመ ፡ ይትገበር ፡ ሎሙ ፡ ኲነኔ ፡
                     ወትዕግሥት ፡ ኢይኩን ፡ ሎሙ ፡ ለዓለም ። ወበእማንቱ ፡ መዋዕል ፡ ርኢክዎ ፡ ለርእሰ ፡ መዋዕል ፡ ሶበ ፡ ነበረ ፡
                     በመንበረ ፡ ስብሐቲሁ ፡ ወመጻሕፍተ ፡ ሕያዋን ፡ በቅድሜሁ ፡ ተከሥቱ ፡ ወኲሉ ፡ ኀይሉ ፡ ዘመልዕልተ ፡ ሰማያት ፡ ወዐውደ
                     ፡ ዚአሁ ፡ ይቀውሙ ፡ ቅድሜሁ ። ወልቦሙ ፡ ለቅዱሳን ፡ ትመልእ ፡ ፍሥሐ ፡ እስመ ፡ በጽሐ ፡ ኊልቋ ፡ ለጽድቅ ፡
                     ወጸሎቶሙ ፡ ለጻድቃን ፡ ተሰምዐ ፡ ወደሙ ፡ ለጻድቅ ፡ በቅድመ ፡ እግዚአ ፡ መናፍስት ፡ ተፈቅደ ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/78/vers/38/intertext/913"
                        passive="betmas:LIT1340EnochE.2.47"/>
                     <relation name="skos:broadMatch"
                        active="https://corpuscoranicum.de/kontexte/index/sure/10/vers/21/intertext/914"
                        passive="betmas:LIT1340EnochE.2.47"/>
                  </listRelation>
               </div>
               <div type="textpart" subtype="chapter" n="48">
                  <ab>ወበውእቱ ፡ መካን ፡ ርኢኩ ፡ ነቅዐ ፡ ጽድቅ ፡ ወኢይትኌለቊ ፡ ወበዐውዱ ፡ የዐውዶ ፡ ብዙኅ ፡ አንቅዕተ ፡ ጥበብ ፡
                     ወኲሎሙ ፡ ጽሙኣን ፡ ይሰትዩ ፡ እምኔሆሙ ፡ ወይትመልኡ ፡ ጥበበ ፡ ወማኅደሪሆሙ ፡ ምስለ ፡ ጻድቃን ፡ ወቅዱሳን ፡
                     ወኅሩያን ። ወበይእቲ ፡ ሰዓት ፡ ተጸውዐ ፡ ዝኩ ፡ ወልደ ፡ ሰብእ ፡ በኀበ ፡ እግዚአ ፡ መናፍስት ፡ ወስሙ ፡ መቅድመ ፡
                     ርእሰ ፡ መዋዕል ። ወዘእንበለ ፡ ይትፈጠር ፡ ፀሐይ ፡ ወተአምር ፡ ዘእንበለ ፡ ይትገበሩ ፡ ከዋክብተ ፡ ሰማይ ፡ ወስሙ ፡
                     ተጸውዐ ፡ በቅድመ ፡ እግዚአ ፡ መናፍስት ። ውእቱ ፡ ይከውን ፡ በትረ ፡ ለጻድቃን ፡ ወቅዱሳን ፡ ከመ ፡ ቦቱ ፡
                     ይትመርጐዙ ፡ ወኢይደቁ ፡ ወውእቱ ፡ ብርሃነ ፡ አሕዛብ ፡ ወውእቱ ፡ ይከውን ፡ ተስፋ ፡ ለእለ ፡ የሐሙ ፡ በልቦሙ ።
                     ይወድቁ ፡ ወይሰግዱ ፡ ቅድሜሁ ፡ ኲሎሙ ፡ እለ ፡ የኀድሩ ፡ ዲበ ፡ የብስ ፡ ወይባርክዎ ፡ ወይሴብሕዎ ፡ ወይዜምሩ ፡ ሎቱ
                     ፡ ለስመ ፡ እግዚአ ፡ መናፍስት ። ወበእንተዝ ፡ ኮነ ፡ ኅሩየ ፡ ወኅቡአ ፡ በቅድሜሁ ፡ እምቅድመ ፡ ይትፈጠር ፡ ዓለም ፡
                     ወእስከ ፡ ለዓለም ፡ በቅድሜሁ ። ወከሠቶ ፡ ለቅዱሳን ፡ ወለጻድቃን ፡ ጥበቡ ፡ ለእግዚአ ፡ መናፍስት ፡ እስመ ፡ ዐቀበ ፡
                     ክፍሎሙ ፡ ለጻድቃን ፡ እስመ ፡ ጸልእዎ ፡ ወመነንዎ ፡ ለዝ ፡ ዓለም ፡ ዘዐመፃ ፡ ወኲሎ ፡ ምግባሮ ፡ ወፍናዊሁ ፡ ጸልኡ
                     ፡ በስሙ ፡ ለእግዚአ ፡ መናፍስት ፡ እስመ ፡ በስመ ፡ ዚአሁ ፡ ይድኅኑ ፡ ወፈቃዴ ፡ ኮነ ፡ ለሕይወቶሙ ። ወበውእቱ ፡
                     መዋዕል ፡ ኮኑ ፡ ትሑታነ ፡ ገጽ ፡ ነገሥተ ፡ ምድር ፡ ወጽኑዓን ፡ እለ ፡ ይእኅዝዋ ፡ ለየብስ ፡ በእንተ ፡ ምግባረ ፡
                     እደዊሆሙ ፡ እስመ ፡ በዕለተ ፡ ጻዕቆሙ ፡ ወጻሕቦሙ ፡ ኢያድኅኑ ፡ ነፍሶሙ ። ወውስተ ፡ እደዊሆሙ ፡ ለኅሩያነ ፡ ዚአየ ፡
                     እወድዮሙ ፡ ከመ ፡ ሣዕር ፡ ውስተ ፡ እሳት ፡ ወከመ ፡ ዐረር ፡ ውስተ ፡ ማይ ፡ ከመዝ ፡ ይውዕዩ ፡ እምቅድመ ፡ ገጸ ፡
                     ጻድቃን ፡ ወይሰጠሙ ፡ እምቅድመ ፡ ገጸ ፡ ቅዱሳን ፡ ወኢይትረከብ ፡ ሎሙ ፡ አሰር ። ወበዕለተ ፡ ጻሕበ ፡ ዚአሆሙ ፡
                     ዕረፍት ፡ ትከውን ፡ በዲበ ፡ ምድር ፡ ወበቅድሜሁ ፡ ይወድቁ ፡ ወኢይትነሥኡ ፡ ወአልቦ ፡ ዘይትሜጠዎሙ ፡ በእደዊሁ ፡
                     ወያነሥኦሙ ፡ እስመ ፡ ክሕድዎ ፡ ለእግዚአ ፡ መናፍስት ፡ ወለመሲሑ ፡ ወይትባረክ ፡ ስሙ ፡ ለእግዚአ ፡ መናፍስት ።
                  </ab>
               </div>
               <div type="textpart" subtype="chapter" n="49">
                  <ab>እስመ ፡ ጥበብ ፡ ተክዕወ ፡ ከመ ፡ ማይ ፡ ወስብሐት ፡ ኢተኀልቅ ፡ ቅድሜሁ ፡ ለዓለመ ፡ ዓለም ። እስመ ፡ ኀያል ፡
                     ውእቱ ፡ በኲሉ ፡ ኅቡኣተ ፡ ጽድቅ ፡ ወዐመፃ ፡ ከመ ፡ ጽላሎት ፡ የኀልፍ ፡ ወምቅዋም ፡ አልቦ ፡ እስመ ፡ ቆመ ፡ ኅሩይ
                     ፡ በቅድመ ፡ እግዚአ ፡ መናፍስት ፡ ወስብሐቲሁ ፡ ለዓለመ ፡ ዓለም ፡ ወኀይሉ ፡ ለትውልደ ፡ ትውልድ ። ወቦቱ ፡ የኀድር
                     ፡ መንፈሰ ፡ ጥበብ ፡ ወመንፈሰ ፡ ዘያሌቡ ፡ ወመንፈሰ ፡ ትምህርት ፡ ወኀይል ፡ ወመንፈሰ ፡ እለ ፡ ኖሙ ፡ በጽድቅ ።
                     ወውእቱ ፡ ይኴንን ፡ ዘኅቡኣት ፡ ወነገረ ፡ በክ ፡ እልቦ ፡ ዘይክል ፡ ብሂለ ፡ በቅድሜሁ ፡ እስመ ፡ ኅሩይ ፡ ውእቱ ፡
                     በቅድመ ፡ እግዚአ ፡ መናፍስት ፡ በከመ ፡ ውእቱ ፡ ፈቀደ ። </ab>
               </div>
               <div type="textpart" subtype="chapter" n="50">
                  <ab>ወበእማንቱ ፡ መዋዕል ፡ ሚጠት ፡ ትከውን ፡ ለቅዱሳን ፡ ወለኅሩያን ፡ ወብርሃነ ፡ መዋዕ ፡ ዲቤሆሙ ፡ የኀድር ፡
                     ወስብሐት ፡ ወክብር ፡ ለቅዱሳን ፡ ይትመየጥ ። ወበዕለት ፡ እንተ ፡ ጻሕብ ፡ ትዘገብ ፡ እኪት ፡ ላዕለ ፡ ኃጥኣን ፡
                     ወይመውኡ ፡ ጻድቃን ፡ በስሙ ፡ ለእግዚአ ፡ መናፍስት ፡ ወያርኢ ፡ ለካልኣን ፡ ከመ ፡ ይነስሑ ፡ ወይኅድጉ ፡ ምግባረ ፡
                     እደዊሆሙ ። ወኢይከውን ፡ ሎሙ ፡ ክብር ፡ በቅድመ ፡ እግዚአ ፡ መናፍስት ፡ ወበስሙ ፡ ይድኅኑ ፡ ወእግዚአ ፡ መናፍስት ፡
                     ይምሕሮሙ ፡ እስመ ፡ ብዙኅ ፡ ምሕረቱ ። ወጻድቅ ፡ ውእቱ ፡ በኲነኔሁ ፡ ወበቅድመ ፡ ስብሐቲሁ ፡ ወዐመፃ ፡ እትቀውም ፡
                     በኲነኔሁ ፡ ዘኢይኔስሕ ፡ በቅድሜሁ ፡ ይትሐጐል ። ወእምይእዜሰ ፡ ኢይምሕሮሙ ፡ ይቤ ፡ እግዚአ ፡ መናፍስት ። </ab>
               </div>
               <div type="textpart" subtype="chapter" n="51">
                  <ab>ወበእማንቱ ፡ መዋዕል ፡ ታገብእ ፡ ምድር ፡ ማኅፀንታ ፡ ወሲኦል ፡ ታገብእ ፡ ማኅፀንታ ፡ ዘተመጠወት ፡ ወኀጒል ፡
                     ያገብእ ፡ ዘይፈዲ ። ወየኀሪ ፡ ጻድቃነ ፡ ወቅዱሳነ ፡ እምኔሆሙ ፡ እስመ ፡ ቀርበት ፡ ዕለት ፡ ከመ ፡ እሙንቱ ፡ ይድኀኑ
                     ። ወኅሩይ ፡ በእማንቱ ፡ መዋዕል ፡ ዲበ ፡ መንበሩ ፡ ይነብር ፡ ወኲሉ ፡ ኅቡኣተ ፡ ጥበብ ፡ እምሕሊና ፡ አፉሁ ፡
                     ይወፅእ ፡ እስመ ፡ እግዚአ ፡ መናፍስት ፡ ወሀቦ ፡ ወሰብሖ ። ወበእማንቱ ፡ መዋዕል ፡ ይዘፍኑ ፡ አድባር ፡ ከመ ፡
                     ሐራጊት ፡ ወአውግርኒ ፡ ያንፈርዕፅ ፡ ከመ ፡ መሐስዕ ፡ ጽጉባነ ፡ ሐሊብ ፡ ወይከውኑ ፡ ኲሎሙ ፡ መላእክተ ፡ በሰማይ ።
                     ገጾሙ ፡ ይበርህ ፡ በፍሥሐ ፡ እስመ ፡ በእማንቱ ፡ መዋዕል ፡ ኅሩይ ፡ ተንሥአ ፡ ወምድር ፡ ትትፌሣሕ ፡ ወጻድቃን ፡
                     ዲቤሃ ፡ የኀድሩ ፡ ወኅሩያን ፡ ውስቴታ ፡ የሐውሩ ፡ ወያንሶስዉ ። </ab>
               </div>
               <div type="textpart" subtype="chapter" n="52">
                  <ab>ወእምድኅረ ፡ እማንቱ ፡ መዋዕል ፡ በውእቱ ፡ መካን ፡ ኀበ ፡ ርኢኩ ፡ ኲሎ ፡ ራእያተ ፡ ዘኅቡእ ፡ እስመ ፡ ተመሠጥኩ
                     ፡ በነኰርኳረ ፡ ነፋስ ፡ ወወሰዱኒ ፡ ውስተ ፡ ዐረብ ። በህየ ፡ ርእያ ፡ አዕይንትየ ፡ ኅቡኣተ ፡ ሰማይ ፡ ኲሎ ፡
                     ዘይከውን ፡ ሀሎ ፡ በዲበ ፡ ምድር ፡ ደብረ ፡ ሐፂን ፤ ወደብረ ፡ ፀሪቅ ፤ ወደብረ ፡ ብሩር ፤ ወደብረ ፡ ወርቅ ፤
                     ወደብረ ፡ ነጠብጣብ ፤ ወደብረ ፡ ዐረር ። ወተስእልክዎ ፡ ለመልአክ ፡ ዘየሐውር ፡ ምስሌየ ፡ እንዘ ፡ እብል ፡ ምንት ፡
                     ውእቱ ፡ እሉ ፡ እሙንቱ ፡ እለ ፡ በኅቡዕ ፡ ርኢኩ ። ወይቤለኒ ፡ እሉ ፡ ኲሎሙ ፡ ዘርኢከ ፡ ለሥልጣነ ፡ መሲሑ ፡
                     እሙንቱ ፡ ይከውኑ ፡ ከመ ፡ የአዝዝ ፡ ወይትኀየል ፡ ዲበ ፡ ምድር ። ወአውሥአኒ ፡ እንዘ ፡ ይብል ፡ ውእቱ ፡ መልአከ ፡
                     ሰላም ፡ ጽናሕ ፡ ንስቲተ ፡ ወትሬኢ ፡ ወይትከሠት ፡ ለከ ፡ ኲሉ ፡ ዘኅቡእ ፡ ዘተከለ ፡ እግዚአ ፡ መናፍስት ። ወእሎንቱ
                     ፡ አድባር ፡ ዘርኢከ ፡ ደብረ ፡ ሐፂን ፤ ወደብረ ፡ ፀሪቅ ፤ ወደብረ ፡ ብሩር ፤ ወደብረ ፡ ወርቅ ፤ ወደብረ ፡ ነጠብጣብ
                     ፤ ወደብረ ፡ ዐረር ፤ እሉ ፡ ኲሎሙ ፡ ቅድሜሁ ፡ ለኅሩይ ፡ ይከውኑ ፡ ከመ ፡ መዓረ ፡ ግራ ፡ ዘቅድመ ፡ ገጸ ፡ እሳት
                     ፡ ወከመ ፡ ማይ ፡ ዘይወርድ ፡ እምላዕሉ ፡ ዲበ ፡ እማንቱ ፡ አድባር ፡ ወይከውኑ ፡ ድኩማነ ፡ በቅድመ ፡ እገሪሁ ።
                     ወይከውን ፡ በእማንቱ ፡ መዋዕል ፡ ኢይድኅኑ ፡ ኢበወርቅ ፡ ወኢበብሩር ፡ ወኢይክሉ ፡ ድኂነ ፡ ወጐይየ ። ወኢይከውን ፡
                     ሐፂን ፡ ለፀብእ ፡ ወኢልብስ ፡ ለድርዐ ፡ እንግድዓ ፡ እይበቊዕ ፡ ብርት ፡ ወኢናዕክ ፡ ኢይበቊዕ ፡ ወኢይትኌለቊ ፡
                     ወዐረር ፡ እይትፈቀድ ። እሉ ፡ ኲሎሙ ፡ ይትከሐዱ ፡ ወይትኀጐሉ ፡ ሀለዉ ፡ እምገጸ ፡ ምድር ፡ ሶበ ፡ ያስተርኢ ፡ ኅሩይ
                     ፡ በቅድመ ፡ ገጹ ፡ ለአግዚአ ፡ መናፍስት ። </ab>
               </div>
               <div type="textpart" subtype="chapter" n="53">
                  <ab>ወበህየ ፡ ርእያ ፡ አዕይንትየ ፡ ቈላ ፡ ዕሙቀ ፡ ወርኅው ፡ አፉሁ ፡ ወኲሎሙ ፡ እለ ፡ የኀድሩ ፡ ዲበ ፡ የብስ ፡
                     ወባሕር ፡ ወደሰያት ፡ አምኃ ፡ ወአስትዓ ፡ ወጋዳ ፡ ያመጽኡ ፡ ሎቱ ፡ ወዝክቱሰ ፡ ቈላ ፡ ዕሙቅ ፡ ኢይመልእ ። ወጌጋየ
                     ፡ እደዊሆሙ ፡ ይገብሩ ፡ ወኲሎ ፡ ዘይጻምዉ ፡ ለጌጋይ ፡ ኃጥአን ፡ ይበልዑ ፡ ወእምገጹ ፡ ለእግዚአ ፡ መናፍስት ፡
                     ይትኀጐሉ ፡ ኃጥአን ፡ ወእምገጻ ፡ ለምድረ ፡ ዚአሁ ፡ ይትቀወሙ ፡ ወኢየኀልቁ ፡ ለዓለመ ፡ ዓለም ። እስመ ፡ ርኢክዎሙ ፡
                     ለመላእክተ ፡ መቅሠፍት ፡ እንዘ ፡ የሐውሩ ፡ ወያስተዳልዉ ፡ ኲሎ ፡ መባዕላተ ፡ ለሰይጣን ። ወተስእልክዎ ፡ ለመአከ ፡
                     ሰላም ፡ ዘየሐውር ፡ ምስሌየ ፡ እሎንተ ፡ መባዕላተ ፡ ለመኑ ፡ ያስተዳልውዎሙ ። ወይቤለኒ ፡ እሎንተ ፡ ያስተዳልውዎሙ ፡
                     ለነገሥት ፡ ወለኀያላን ፡ ዘዝንቱ ፡ ምድር ፡ ከመ ፡ ቦቱ ፡ ይትሐጐሉ ። ወእምድኅረ ፡ ዝንቱ ፡ ያስተርኢ ፡ ጻድቅ ፡
                     ወኅሩይ ፡ ቤተ ፡ ምስትጉቡአ ፡ ዚአሁ ፡ እምይእዜ ፡ ኢይትከልኡ ፡ በስሙ ፡ ለእግዚአ ፡ መናፍስት ። ወእሉ ፡ አድባር ፡
                     ይከውኑ ፡ በቅድመ ፡ ገጹ ፡ ከመ ፡ ምድር ፡ ወአውግር ፡ ይከውኑ ፡ ከመ ፡ ነቅዐ ፡ ማይ ፡ ወያዐርፉ ፡ ጻድቃን ፡ እም
                     ፡ ጻማ ፡ ኃጥኣን ። </ab>
               </div>
               <div type="textpart" subtype="chapter" n="54">
                  <ab>ወነጸርኩ ፡ ወተመየጥኩ ፡ ካልአ ፡ ገጸ ፡ ምድር ፡ ወርኢኩ ፡ ህየ ፡ ቈላ ፡ ዕሙቀ ፡ እንዘ ፡ ትነድድ ፡ እሳት ።
                     ወአምጽእዎሙ ፡ ለነገሥት ፡ ወለኀያላን ፡ ወወደይዎሙ ፡ ውስተ ፡ ዕሙቅ ፡ ቈላ ። ወበህየ ፡ ርእያ ፡ አዕይንትየ ፡
                     ዘመባዕላቲሆሙ ፡ እንዘ ፡ ይገብርዎሙ ፡ መዓሠርተ ፡ ኀፂን ፡ ዘአልቦ ፡ መድሎት ። ወተስእልክዎ ፡ ለመልአከ ፡ ሰላም ፡
                     ዘየሐውር ፡ ምስሌየ ፡ እንዘ ፡ እብ ፡ እሉ ፡ ማእሥራተ ፡ መባዕላት ፡ ለመኑ ፡ ይዴለዉ ። ወይቤለኒ ፡ እሉ ፡ ይዴለዉ ፡
                     ለትዕይንተ ፡ አዛዝኤል ፡ ከመ ፡ ይትመጠውዎሙ ፡ ወይደይዎሙ ፡ መትሕተ ፡ ኲሉ ፡ ደይን ፡ ወአእባነ ፡ ጠዋያተ ፡ ይከድኑ
                     ፡ መላትሒሆሙ ፡ በከመ ፡ አዘዘ ፡ እግዚአ ፡ መናፍስት ። ሚካኤል ፡ ወገብርኤል ፡ ሩፋኤል ፡ ወፋኑኤል ፡ ውእቶሙ ፡
                     ያጸንዕዎሙ ፡ በይእቲ ፡ ዕለት ፡ ዐባይ ፡ በውስተ ፡ ዕቶነ ፡ እሳት ፡ ዘይነድድ ፡ ይወድይዎሙ ፡ ውእተ ፡ ዕለተ ፡ ከመ
                     ፡ ይትበቀል ፡ እምኔሆሙ ፡ እግዚአ ፡ መናፍስት ፡ በዐመፃሆሙ ፡ በእንተ ፡ ዘኮኑ ፡ ላእካነ ፡ ለሰይጣን ፡ ወአስሐትዎሙ ፡
                     ለእለ ፡ የኀድሩ ፡ ዲበ ፡ የብስ ። ወበውእቱ ፡ መዋዕል ፡ ይወጽእ ፡ መቅሠፍቱ ፡ ለእግዚአ ፡ መናፍስት ፡ ወይትረኀዉ ፡
                     ኲሉ ፡ መዛግብተ ፡ ማያት ፡ ዘመልዕልተ ፡ ሰማያት ፡ ወዲበ ፡ አንቅዕት ፡ እለ ፡ መትሕተ ፡ ሰማያት ፡ ወዘመትሕተ ፡
                     ምድር ። ወይዴመሩ ፡ ኲሎሙ ፡ ማያት ፡ ምስለ ፡ ማያት ፡ ዘመልዕልተ ፡ ሰማያት ፡ ማይሰ ፡ ዘመልዕልተ ፡ ሰማይ ፡
                     ተባዕታይ ፡ ውእቱ ፡ ወማይ ፡ ዘመትሕተ ፡ ምድር ፡ አንስታይ ፡ ይእቲ ። ወይደመሰሱ ፡ ኲሉ ፡ እለ ፡ የኀድሩ ፡ ዲበ ፡
                     የብስ ፡ ወእለ ፡ የኀድሩ ፡ መትሕተ ፡ አጽናፈ ፡ ሰማይ ። ወበእንተዝ ፡ አእመርዋ ፡ ለዐመፃሆሙ ፡ እንተ ፡ ገብሩ ፡
                     በዲበ ፡ ምድር ፡ ወበእንተዝ ፡ ይትኀጐሉ ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/13/vers/5/intertext/910"
                        passive="betmas:LIT1340EnochE.2.54"/>
                  </listRelation>
               </div>
               <div type="textpart" subtype="chapter" n="55">
                  <ab>ወእምድኅረዝ ፡ ነስሐ ፡ ርእሰ ፡ መዋዕል ፡ ወይቤ ፡ በከ ፡ አሕጐልክዎሙ ፡ ለኲሎሙ ፡ እለ ፡ ይነብሩ ፡ ዲበ ፡ የብስ
                     ። ወመሐለ ፡ በስሙ ፡ ዐቢይ ፡ ከመ ፡ እምይእዜ ፡ ኢይገብር ፡ ከመዝ ፡ ለኲሎሙ ፡ እለ ፡ ይነብሩ ፡ ዲበ ፡ የብስ ፡
                     ወትእምርተ ፡ እወዲ ፡ በሰማያት ፡ ወይከውን ፡ ማእከሌየ ፡ ወማእከሎሙ ፡ ሃይማኖተ ፡ እስከ ፡ ለዓለም ፡ መጠነ ፡ መዋዕለ
                     ፡ ሰማይ ፡ ዲበ ፡ ምድር ። ወእምዝ ፡ በትእዛዝየ ፡ ውእቱ ፡ ሶበ ፡ ፈቀድኩ ፡ ከመ ፡ አጽንዖሙ ፡ በእደ ፡ መላእክት ፡
                     በዕለተ ፡ ምንዳቤ ፡ ወሕማም ፡ ቅድመዝ ፡ መዓትየ ፡ ወመቅሠፍትየ ፡ የኀድር ፡ ላዕሌሆሙ ፡ መዓትየ ፡ ወመቅሠፍትየ ፡ ይቤ
                     ፡ እግዚአብሔር ፡ እግዚአ ፡ መናፍስት ። ነገሥት ፡ ኀያላን ፡ እለ ፡ ተኀድሩ ፡ ውስተ ፡ የብስ ፡ ሀለወክሙ ፡ ትርአይዎ
                     ፡ ለኅሩየ ፡ ዚአየ ፡ ከመ ፡ ይነብር ፡ በመንበረ ፡ ስብሐትየ ፡ ወይኴንኖ ፡ ለአዛዝኤል ፡ ወለኲሎሙ ፡ ማኅበረ ፡ ዚአሁ
                     ፡ ወለትዕይንተ ፡ ዚአሁ ፡ ኲሎሙ ፡ በስሙ ፡ ለእግዚአ ፡ መናፍስት ። </ab>
               </div>
               <div type="textpart" subtype="chapter" n="56">
                  <ab>ወርኢኩ ፡ በህየ ፡ ትዕይንተ ፡ መላእክት ፡ ዘመቅሠፍት ፡ እንዘ ፡ የሐውሩ ፡ ወእኁዛን ፡ መሣግረ ፡ ኀፂን ፡ ወብርት ።
                     ወተስእልክዎ ፡ ለመልአከ ፡ ሰላም ፡ ዘየሐውር ፡ ምስሌየ ፡ እንዘ ፡ እብል ፡ ለመኑ ፡ የሐውፉ ፡ እለ ፡ ይእኅዙ ።
                     ወይቤለኒ ፡ ፩፩ ፡ ለኅሩያነ ፡ ዚአሆሙ ፡ ወለፍቁራነ ፡ ዚአሆሙ ፡ ከመ ፡ ይትወደዩ ፡ ውስተ ፡ ንቅዐተ ፡ ማዕምቅት ፡
                     ዘቈላ ። ወአሜሃ ፡ ይመልእ ፡ ውእቱ ፡ ቈላ ፡ እምነ ፡ ኅሩያን ፡ ወፍቁራነ ፡ ዚአሆሙ ፡ ወይትዌዳዕ ፡ ዕለተ ፡ ሕይወቶሙ
                     ፡ ወዕለተ ፡ ስሕተቶሙ ፡ እምይእዜ ፡ ኢይትኌለቊ ። ወበእማንቱ ፡ መዋዕል ፡ ይትጋብኡ ፡ መላእክት ፡ ወይወድዩ ፡
                     አርእስቲሆሙ ፡ ለምሥራቅ ፡ ለኀበ ፡ ሰብአ ፡ ጳርቴ ፡ ወሜድ ፡ የሐውስዎሙ ፡ ለነገሥት ፡ ወይበውእ ፡ ላዕሌሆሙ ፡ መንፈሰ
                     ፡ ሀውክ ፡ ወየሀውክዎሙ ፡ እመናብርቲሆሙ ፡ ወይወፅኡ ፡ ከመ ፡ አናብስት ፡ እምስካባቲሆሙ ፡ ወከመ ፡ አዝእብት ፡ ርኁባን
                     ፡ ማእከለ ፡ መርዔተ ፡ ዚአሆሙ ። ወየዐርጉ ፡ ወይከይድዎ ፡ ለምድረ ፡ ኅሩያነ ፡ ዚአሆሙ ፡ ወትከውን ፡ ምድረ ፡ ኅሩያነ
                     ፡ ዚአሁ ፡ በቅድሜሆሙ ፡ ምክያደ ፡ ወአሰረ ። ወሀገረ ፡ ጻድቃነ ፡ ዚአየ ፡ ይከውን ፡ ማዕቅፈ ፡ ለአፍራሲሆሙ ፡
                     ወያነሥኡ ፡ በበይናቲሆሙ ፡ ቀትለ ፡ ወትጸንዕ ፡ የማኖሙ ፡ ዲቤሆሙ ፡ ወኢያአምሮ ፡ ብእሲ ፡ ለካልኡ ፡ ወለእኁሁ ፡
                     ወኢወልድ ፡ ለአቡሁ ፡ ወለእሙ ፡ እስከ ፡ ይከውን ፡ ኊልቈ ፡ አብድንት ፡ እሞቶሙ ፡ ወመቅሠፍቶሙ ፡ ወኢይከውን ፡ በከ ።
                     ወበእማንቱ ፡ መዋዕል ፡ ትፈትሕ ፡ አፉሃ ፡ ሲኦ ፡ ል ፡ ወይሠጠሙ ፡ ውስቴታ ፡ ወሐጒሎሙ ፡ ሲኦል ፡ ትውኅጦሙ ፡
                     ለኃጥኣን ፡ እምገጸ ፡ ኅሩያን ። </ab>
               </div>
               <div type="textpart" subtype="chapter" n="57">
                  <ab>ወኮነ ፡ እምድኅረዝ ፡ ርኢኩ ፡ ካልአ ፡ ትዕይንተ ፡ ሠረገላት ፡ እንዘ ፡ ይጼአኑ ፡ ሰብእ ፡ ዲቤሆሙ ፡ ወይመጽኡ ፡
                     ዲበ ፡ ነፋስ ፡ እምሥራቅ ፡ ወእምዕራብ ፡ እስከ ፡ መንፈቀ ፡ ዕለት ። ወተሰምዐ ፡ ቃለ ፡ ድምፀ ፡ ሰረገላቲሆሙ ፡ ወሶበ
                     ፡ ኮነ ፡ ዝሀውክ ፡ ቅዱሳን ፡ እምሰማይ ፡ አእመሩ ፡ ወዐምደ ፡ ምድር ፡ ተሐውሰ ፡ እመንበሩ ፡ ወተሰምዐ ፡ እምአጽናፈ
                     ፡ ምድር ፡ እስከ ፡ አጽናፈ ፡ ሰማይ ፡ በአሐቲ ፡ ዕለት ። ወይወድቁ ፡ ኲሎሙ ፡ ወይሰግዱ ፡ ለእግዚአ ፡ መናፍስት ፡
                     ወዝንቱ ፡ ውእቱ ፡ ተፍጻሜተ ፡ ካልእ ፡ ምሳሌ ። </ab>
               </div>
               <div type="textpart" subtype="chapter" n="58">
                  <ab>ወአኀዝኩ ፡ እበል ፡ ሣልሰ ፡ ምሳሌ ፡ በእንተ ፡ ጻድቃን ፡ ወበእንተ ፡ ኅሩያን ። ብፁዓን ፡ አንትሙ ፡ ጻድቃን ፡
                     ወኅሩያን ፡ እስመ ፡ ስብሕ ፡ ክፍልክሙ ። ወይከውኑ ፡ ጻድቃን ፡ በብርሃነ ፡ ፀሐይ ፡ ወኅሩያን ፡ በብርሃነ ፡ ሕይወት ፡
                     ዘለዓለም ፡ ወማኅለቅት ፡ አልቦቱ ፡ ለመዋዕለ ፡ ሕይወቶሙ ፡ ወለቅዱሳን ፡ ኊልቈ ፡ መዋዕል ፡ አልቦሙ ። ወየኀሥሥዎ ፡
                     ለብርሃን ፡ ወይረክብ ፡ ጽድቀ ፡ በኀበ ፡ እግዚአ ፡ መናፍስት ፤ ሰላም ፡ ለጻድቃን ፡ በኀበ ፡ እግዚአ ፡ ዓለም ።
                     ወእምድኅረዝ ፡ ይትበሀል ፡ ለቅዱሳን ፡ ከመ ፡ ይኅሥሡ ፡ በሰማይ ፡ ኅቡኣተ ፡ ጽድቅ ፡ ክፍለ ፡ ሃይማኖት ፡ እስመ ፡
                     ሠረቀ ፡ ከመ ፡ ፀሐይ ፡ ዲበ ፡ የብስ ፡ ወጽልመት ፡ ኀለፈ ። ወብርሃን ፡ ዘኢይትኌለቊ ፡ ይከውን ፡ ወበኊልቈ ፡ መዋዕል
                     ፡ ኢይበውኡ ፡ እስመ ፡ ቀዳሚ ፡ ተሐጒለ ፡ ጽልመት ፡ ወብርሃን ፡ ይጸንዕ ፡ በቅድመ ፡ እግዚአ ፡ መናፍስት ፡ ወብርሃነ
                     ፡ ርትዕ ፡ ትጸንዕ ፡ ለዓለም ፡ በቅድመ ፡ እግዚአ ፡ መናፍስት ። </ab>
               </div>
               <div type="textpart" subtype="chapter" n="59">
                  <ab>ወበእማንቱ ፡ መዋዕል ፡ ርእያ ፡ አዕይንትየ ፡ ኅቡኣተ ፡ መባርቅት ፡ ወብርሃናተ ፡ ወኲነኔሆሙ ፡ ወይበርቁ ፡ ለበረከት
                     ፡ ወለመርገም ፡ በከመ ፡ ፈቀደ ፡ እግዚአ ፡ መናፍስት ። ወበህየ ፡ ርኢኩ ፡ ኅቡኣተ ፡ ነጐድጓድ ፡ ወሶበ ፡ ይደቅቅ ፡
                     በመልዕልተ ፡ ሰማይ ፡ ወቃሎሙ ፡ ይሰማዕ ፡ ወማኅደራተ ፡ የብስ ፡ አስተርአዩኒ ፡ ወቃል ፡ ዘነጐድጓድ ፡ ለሰላም ፡
                     ወለበረከት ፡ ወለእመ ፡ ለረጊም ፡ በቃለ ፡ እግዚአ ፡ መናፍስት ። ወእምድኅረዝ ፡ ተርእየ ፡ ሊተ ፡ ኲሉ ፡ ኅቡኣቲሆሙ ፡
                     ለብርሃናት ፡ ወለመባርቅት ፡ ለበረከት ፡ ወለጽጋብ ፡ ይበርቁ ። </ab>
               </div>
               <div type="textpart" subtype="chapter" n="60">
                  <ab>በዓመት ፡ ፭፻ ፡ ወበወርኅ ፡ ሳብዕ ፡ እምዐሡሩ ፡ ወረቡዑ ፡ ለወርኅ ፡ በሕይወተ ፡ ሄኖክ ፡ በውእቱ ፡ አምሳል ፡
                     ርኢኩ ፡ ከመ ፡ ታድለቀልቅ ፡ ሰማየ ፡ ሰማያት ፡ ድልቅልቀ ፡ ዐቢየ ፡ ወኀይሉ ፡ ለዑል ፡ ወመላእክት ፡ አእላፈ ፡
                     አእላፋት ፡ ወትእልፊተ ፡ ትእልፊት ፡ ተሀውኩ ፡ ዐቢየ ፡ ሁከተ ። ወሶቤሃ ፡ ርኢኩ ፡ ርእሰ ፡ መዋዕል ፡ ዲበ ፡ መንበረ
                     ፡ ስብሐቲሁ ፡ ይነብር ፡ ወመላእክት ፡ ወጻድቃን ፡ ዐውዶ ፡ ይቀውሙ ። ወሊተ ፡ ረዐድ ፡ ዐቢይ ፡ ነሥአኒ ፡ ወፍርሀት ፡
                     አኀዘኒ ፡ ወሐቌየ ፡ ተቀጽዐ ፡ ወተፈትሐ ፡ ወኲለንታየ ፡ ተመስወ ፡ ወወደቁ ፡ በገጽየ ። ወፈነወ ፡ ቅዱስ ፡ ሚካኤል ፡
                     ካልአ ፡ መልአከ ፡ ቅዱሰ ፡ ፩እምነ ፡ መላእክት ፡ ቅዱሳን ፡ ወአንሥአኒ ፡ ወሶበ ፡ አንሥአኒ ፡ መንፈስየ ፡ ገብአት ፡
                     እስመ ፡ ኢክህልኩ ፡ ተዐግሦ ፡ እምርእየ ፡ ዝኩ ፡ ኀይል ፡ ወኪያሁ ፡ ሀውክ ፡ ወአንቀልቅሎ ፡ ሰማይ ። ወይቤለኒ ፡
                     ቅዱስ ፡ ሚካኤል ፡ በእንተ ፡ ምንት ፡ ራእይ ፡ ዘከመዝ ፡ ተሀውኮ ፤ እስከ ፡ ዮም ፡ ሀለወት ፡ ዕለተ ፡ ምሕረቱ ፡
                     ወሀሎ ፡ መሓሪ ፡ ወርኁቀ ፡ መዐት ፡ ላዕለ ፡ እለ ፡ የኀድሩ ፡ ዲበ ፡ የብስ ። ወሶበ ፡ ትመጽእ ፡ ዕለት ፡ ወኀይል ፡
                     ወመቅሠፍት ፡ ወኲነኔ ፡ እንተ ፡ አስተዳለወ ፡ እግዚአ ፡ መናፍስት ፡ ለእለ ፡ ይሰግዱ ፡ ለኲነኔ ፡ ጽድቅ ፡ ወለእለ ፡
                     ይክሕዱ ፡ ለኲነኔ ፡ ጽድቅ ፡ ወለእለ ፡ ያነሥኡ ፡ ስሞ ፡ በከ ፡ ወተደለወት ፡ ይእቲ ፡ ዕለት ፡ ለኅሩያን ፡ መሀላ ፡
                     ወለኃጥኣን ፡ ሐተታ ። ወይትከፈሉ ፡ በይእቲ ፡ ዕለት ፡ ፪አናብርት ፡ አንበሪ ፡ አንስቲያዊት ፡ ዘስማ ፡ ሌዋታን ፡ ከመ
                     ፡ ትኅድር ፡ በልጐተ ፡ ባሕር ፡ መልዕልተ ፡ አንቅዕተ ፡ ማያት ። ወለተባዕታይ ፡ ስሙ ፡ ብሔሞት ፡ ዘይእኅዝ ፡
                     በእንግድዓሁ ፡ በበድው ፡ ዘኢያስተርኢ ፡ ወስሙ ፡ ዴንዳይን ፡ በምሥራቀ ፡ ገነት ፡ በኀበ ፡ ይነብሩ ፡ ኅሩያን ፡
                     ወጻድቃን ፡ በኀበ ፡ ተመጠወ ፡ እምሔውየ ፡ ዘውእቱ ፡ ሳብዕ ፡ እምነ ፡ አዳም ፡ ቀዳሚሆሙ ፡ ለሰብእ ፡ ዘገብረ ፡
                     እግዚአ ፡ መናፍስት ። ወተስእልክዎ ፡ ለዝኩ ፡ ካልእ ፡ መልአክ ፡ ከመ ፡ ያርእየኒ ፡ ኀይሎሙ ፡ ለእልክቱ ፡ አናብርት ፡
                     እፎ ፡ ተሌለዩ ፡ በአሐቲ ፡ ዕለት ፡ ወተወድዩ ፡ ፩በልጐተ ፡ ባሕር ፡ ወ፩በየብሰ ፡ በድው ። ወይቤለኒ ፡ አንተ ፡ ወልደ
                     ፡ ሰብእ ፡ በዝየ ፡ ትፈቅድ ፡ ታእምር ፡ ዘኅቡእ ። ወይቤለኒ ፡ ካልእ ፡ መልአክ ፡ ዘየሐውር ፡ ምስሌየ ፡ ወዘበኅቡእ ፡
                     ያርእየኒ ፡ ዘቀዳሚ ፡ ወዘደኃሪ ፤ በሰማይ ፡ በውስተ ፡ ላዕሉ ፤ ወበውስተ ፡ የብስ ፡ በማዕምቅ ፤ ወበአጽናፈ ፡ ሰማይ ፤
                     ወበመሠረተ ፡ ሰማይ ፤ ወበመዛግብተ ፡ ነፋሳት ። ወእፎ ፡ ይትከፈሉ ፡ መናፍስት ፡ ወእፎ ፡ ይደሉ ፡ ወእፎ ፡ ይትኌለቁ ፡
                     አንቅዕት ፡ ወነፋሳት ፡ በኀይለ ፡ መንፈስ ፡ ወኀይሎሙ ፡ ለብርሃነ ፡ ወርኅ ፡ ወከመ ፡ ኀይለ ፡ ጽድቅ ፡ ወክፍላተ ፡
                     ከዋክብት ፡ በበስሞሙ ፡ ወኲሉ ፡ ክፍል ፡ ይትከፈል ። ወነጐድጓድ ፡ በበሙዳቃቲሆሙ ፡ ወለኲሉ ፡ ክፍል ፡ ዘይትከፈል ፡
                     ከመ ፡ ይብርቅ ፡ በመብረቅ ፡ ወትዕይንቶሙ ፡ ከመ ፡ ፍጡነ ፡ ይስምዑ ። እስመ ፡ ቦቱ ፡ ለነጐድጓድ ፡ ምዕራፋት ፡
                     በትዕግሥት ፡ ለቃለ ፡ ዚአሁ ፡ ተውህበ ፡ ወኢይትሌለዩ ፡ ኢነጐድጓድ ፡ ወኢመብረቅ ፡ ወኢ፩በመንፈስ ፡ ክልኤሆሙ ፡ የሐውሩ
                     ፡ ወኢይትሌለዩ ። እስመ ፡ ሶበ ፡ ይበርቅ ፡ መብረቅ ፡ ነጐድጓድ ፡ ቃሎ ፡ ይሁብ ፡ ወመንፈስ ፡ በጊዜሃ ፡ ያዐርፍ ፡
                     ወዕሩየ ፡ ይከፍል ፡ ማእከሎሙ ፡ እስመ ፡ መዝገበ ፡ ጊዜያቲሆሙ ፡ ዘኆፃ ፡ ውእቱ ፡ ወ፩፩እምኔሆሙ ፡ በጊዜሁ ፡ በልጓም
                     ፡ ይትአኀዙ ፡ ወይትመየጡ ፡ በኀይለ ፡ መንፈስ ፡ ወይትነዳዕ ፡ ከመዝ ፡ በከመ ፡ ብዝኀ ፡ አድዋለ ፡ ምድር ። ወመንፈሰ
                     ፡ ባሕር ፡ ተባዕታይ ፡ ውእቱ ፡ ወጽኑዕ ፡ ወበከመ ፡ ኀይለ ፡ ጽንዐታ ፡ በልጓም ፡ ያገብኣ ፡ ወከመዝ ፡ ትትነዳዕ ፡
                     ወትዘራእ ፡ በኲሉ ፡ አድባረ ፡ ምድር ። ወመንፈሰ ፡ አስሐትያ ፡ መልአከ ፡ ዚአሁ ፡ ውእቱ ፡ ወመንፈሰ ፡ በረድ ፡
                     መልአክ ፡ ኄር ፡ ውእቱ ። ወመንፈሰ ፡ ሐመዳ ፡ ኀደገ ፡ በእንተ ፡ ኀይለ ፡ ዚአሁ ፡ ወመንፈስ ፡ ቦቱ ፡ ባሕቲቱ ፡
                     ወዘየዐርግ ፡ እምኔሁ ፡ ከመ ፡ ጢስ ፡ ውእቱ ፡ ወስሙ ፡ ደደክ ። ወመንፈሰ ፡ ጊሜ ፡ ኢይትኀበር ፡ ምስሌሆሙ ፡ ውስተ ፡
                     መዛግብቲሆሙ ፡ አላ ፡ መዝገብ ፡ ቦቱ ፡ ለባሕቲቱ ፡ እስመ ፡ ምኋረ ፡ ዚአሁ ፡ በስብሐት ፡ ወበብርሃን ፡ ወበጽልመት ፡
                     ወበክረምት ፡ ወበሐጋይ ፡ ወመዝገበ ፡ ዚአሃ ፡ ብርሃን ፡ ወመልአካ ፡ ውእቱ ። ወመንፈሰ ፡ ጠል ፡ ማኅደሩ ፡ በአጽናፈ ፡
                     ሰማይ ፡ ወድሩግ ፡ ውእቱ ፡ ምስለ ፡ መዛግብተ ፡ ዝናም ፡ ወምኋረ ፡ ዚአሁ ፡ በክረምት ፡ ወበሐጋይ ፡ ወደመና ፡ ዚአሁ
                     ፡ ወደመና ፡ ጊሜ ፡ ኅብር ፡ ወ፩ለካልኡ ፡ ይሁብ ። ወመንፈሱ ፡ ለዝናም ፡ ሶበ ፡ ይትሐወስ ፡ እምነ ፡ መዝገበ ፡ ዚአሁ
                     ፡ ይመጽኡ ፡ መላእክት ፡ ወያርኊ ፡ መዝገበ ፡ ወያወፅእዎ ፡ ወሶበ ፡ ይዘራእ ፡ ዲበ ፡ ኲሉ ፡ የብስ ፡ ወሶበ ፡
                     ይትኀበር ፡ በኲሉ ፡ ጊዜ ፡ ምስለ ፡ ማይ ፡ ዘዲበ ፡ የብስ ። እስመ ፡ ኮኑ ፡ ማያት ፡ ለእለ ፡ የኀድሩ ፡ ዲበ ፡
                     የብስ ፡ እስመ ፡ ሲሳያ ፡ ለየብስ ፡ እምኀበ ፡ ልዑል ፡ ዘበሰማይ ፡ ውእቱ ፡ እስመ ፡ በእንተዝ ፡ መስፈርት ፡ ቦቱ ፡
                     ለዝናም ፡ ወመላእክት ፡ ይትሜጠውዎ ። እሎንተ ፡ ኲሎሙ ፡ ርኢኩ ፡ እስከ ፡ ገነተ ፡ ጻድቃን ። ወይቤለኒ ፡ መልአከ ፡
                     ሰላም ፡ ዘምስሌየ ፡ ይሄሉ ፡ እሉ ፡ ፪አናብርት ፡ ላዕለ ፡ ዕበይ ፡ ዘእግዚአብሔር ፡ ድልዋን ፡ ይሴሰዩ ፡ ከመ ፡
                     መቅሠፍቱ ፡ ለእግዚአብሔር ፡ በከ ፡ ኢይኩን ፡ ወይትቀተሉ ፡ ደቂቅ ፡ ምስለ ፡ እማቲሆሙ ፡ ወውሉድ ፡ ምስለ ፡ አበዊሆሙ
                     ። ሶበ ፡ ታዐርፍ ፡ መቅሠፍቱ ፡ ለእግዚአ ፡ መናፍስት ፡ ዲቤሆሙ ፡ ታዐርፍ ፡ ከመ ፡ ኢትምጻእ ፡ መቅሠፍቱ ፡ ለእግዚአ
                     ፡ መናፍስት ፡ በከ ፡ ዲበ ፡ እሉ ፡ ድኅረ ፡ ትከውን ፡ ኲነኔ ፡ በምሕረቱ ፡ ወበትዕግሥቱ ። </ab>
               </div>
               <div type="textpart" subtype="chapter" n="61">
                  <ab>ወርኢኩ ፡ በእማንቱ ፡ መዋዕል ፡ ተውህበ ፡ ለእልኩ ፡ መላእክት ፡ አኅባል ፡ ነዊኃን ፡ ወነሥኡ ፡ ሎሙ ፡ ክንፈ ፡
                     ወሠረሩ ፡ ወሖሩ ፡ መንገለ ፡ መስዕ ። ወተስእልክዎ ፡ ለመልአክ ፡ እንዘ ፡ እብል ፡ ለምንት ፡ ነሥኡ ፡ እሎንቱ ፡
                     አኅባለ ፡ ነዊኃነ ፡ ወሖሩ ፡ ወይቤለኒ ፡ ሖፉ ፡ ከመ ፡ ይመጥኑ ። ወይቤለኒ ፡ መልአክ ፡ ዘምስሌየ ፡ የሐውር ፡ እሉ ፡
                     እሙንቱ ፡ አምጣነ ፡ ጻድቃን ፡ ወመኣሥረ ፡ ጻድቃን ፡ ያመጽኡ ፡ ከመ ፡ ይትመርጐዙ ፡ በስሙ ፡ ለእግዚአ ፡ መናፍስት ፡
                     ለዓለመ ፡ ዓለም ። ይዌጥኑ ፡ ወየኀድሩ ፡ ኅሩያን ፡ ምስለ ፡ ኅሩያን ፡ ወእሉ ፡ አምጣናት ፡ እለ ፡ ይትወሀቡ ፡
                     ለሃይማኖት ፡ ወያጸንዑ ፡ ቃለ ፡ ጽድቅ ። ወእሉ ፡ አምጣናት ፡ ይከሥቱ ፡ ኩሎ ፡ ኅቡኣታ ፡ ለዕመቀ ፡ ምድር ፡ ወእለ ፡
                     ተኀጒሉ ፡ እምበድው ፡ ወእለ ፡ ተበልዑ ፡ እምዐሣተ ፡ ባሕር ፡ ወእምአራዊት ፡ ከመ ፡ ይግብኡ ፡ ወይትመርጐዙ ፡ በዕለተ
                     ፡ ኅሩይ ፡ እስመ ፡ አልቦ ፡ ዘይትሐጐል ፡ በቅድመ ፡ እግዚአ ፡ መናፍስት ፡ ወአልቦ ፡ ዘይክል ፡ ተሐጒሎተ ። ወነሥኡ ፡
                     ትእዛዘ ፡ እለ ፡ በመልዕልተ ፡ ሰማያት ፡ ኲሎሙ ፡ ወኀይል ፡ ፩ወቃል ፡ ፩ወብርሃን ፡ ፩ከመ ፡ እሳት ፡ ተውህበ ፡ ሎሙ
                     ። ወለውእቱ ፡ መቅድመ ፡ ቃል ፡ ይባርክዎ ፡ ወያሌዕልዎ ፡ ወይሴብሕዎ ፡ በጥበብ ፡ ወይጠበብ ፡ በነገር ፡ ወበመንፈሰ ፡
                     ሕይወት ። ወእግዚአ ፡ መናፍስት ፡ ዲበ ፡ መንበረ ፡ ስብሐቲሁ ፡ አንበሮ ፡ ለኅሩይ ፡ ወይኴንን ፡ ኲሎ ፡ ግብሮሙ ፡
                     ለቅዱሳን ፡ በመልዕልተ ፡ ሰማይ ፡ ወበመዳልው ፡ ይደሉ ፡ ምግባሮሙ ። ወሶበ ፡ ያሌዕል ፡ ገጾ ፡ ከመ ፡ ይኰንን ፡
                     ፍኖቶሙ ፡ እንተ ፡ ኅቡኣት ፡ በነገረ ፡ ስሙ ፡ ለእግዚአ ፡ መናፍስት ፡ ወአሰረ ፡ ዚአሆሙ ፡ በፍኖተ ፡ ኲነኔ ፡ ጽድቅ
                     ፡ ዘእግዚአብሔር ፡ ልዑል ፡ ወይትናገሩ ፡ ኲሎሙ ፡ በ፩ቃል ፡ ወይባርኩ ፡ ወይሴብሑ ፡ ወያሌዕሉ ፡ ወይዌድሱ ፡ በስሙ ፡
                     ለእግዚአ ፡ መናፍስት ። ወይጼውዕ ፡ ኲሎ ፡ ኀይለ ፡ ሰማያት ፡ ወኲሎ ፡ ቅዱሳነ ፡ ዘመልዕልት ፡ ወኀይለ ፡ እግዚአብሔር
                     ፡ ኪሩቤ ፡ ወሱራፌል ፡ ወኦፍኒን ፡ ወኲሉ ፡ መላእክተ ፡ ኀይል ፡ ወኲሉ ፡ መላእክተ ፡ አጋእዝት ፡ ወኅሩይ ፡ ወካልእ ፡
                     ኀይል ፡ እለ ፡ ውስተ ፡ የብስ ፡ ዲበ ፡ ማይ ፡ በይእቲ ፡ ዕለት ፡ ወይነሥኡ ፡ ፩ቃለ ፡ ወይባርኩ ፡ ወይሴብሑ ፡
                     ወይዌድሱ ፡ ወያሌዕሉ ፡ በመንፈሰ ፡ ሃይማኖት ፡ ወበመንፈሰ ፡ ጥበብ ፡ ወትዕግሥት ፡ ወበመንፈሰ ፡ ምሕረት ፡ ወበመንፈሰ
                     ፡ ኲነኔ ፡ ወሰላም ፡ ወበመንፈሰ ፡ ኂሩት ፡ ወይብሉ ፡ ኲሎሙ ፡ በ፩ቃል ፡ ቡሩክ ፡ ውእቱ ፡ ወይትባረክ ፡ ስሙ ፡
                     ለእግዚአ ፡ መናፍስት ፡ ለዓለም ፡ ወእስከ ፡ ለዓለም ። ይባርክዎ ፡ ኲሎሙ ፡ እለ ፡ ኢይነውሙ ፡ በመልዕልተ ፡ ሰማይ ፤
                     ይባርክዎ ፡ ኲሎሙ ፡ ቅዱሳኑ ፡ እለ ፡ ውስተ ፡ ሰማይ ፡ ወኲሎሙ ፡ ኅሩያን ፡ እለ ፡ የኀድሩ ፡ ውስተ ፡ ገነተ ፡
                     ሕይወት ፡ ወኲሉ ፡ መንፈሰ ፡ ብርሃን ፡ ዘትክል ፡ ባርኮቶ ፡ ወሰብሖቶ ፡ ወአልዕሎቶ ፡ ወቀድሶቶ ፡ ለስምከ ፡ ቅዱስ ፡
                     ወኲሉ ፡ ዘሥጋ ፡ ዘፈድፋደ ፡ እምኀይል ፡ ትሴብሕ ፡ ወትባርክ ፡ ለስምከ ፡ ለዓለመ ፡ ዓለም ። እስመ ፡ ብዙኅ ፡ ምሕረቱ
                     ፡ ለእግዚአ ፡ መናፍስት ፡ ወርኁቀ ፡ መዓት ፡ ወኲሎ ፡ ግብሮ ፡ ወኲሎ ፡ ኀይሎ ፡ በአምጣነ ፡ ገብረ ፡ ከሠተ ፡
                     ለጻድቃን ፡ ወለኅሩያን ፡ በስሙ ፡ ለእግዚአ ፡ መናፍስት ። </ab>
               </div>
               <div type="textpart" subtype="chapter" n="62">
                  <ab>ወከመዝ ፡ አዘዘ ፡ እግዚእ ፡ ለነገሥት ፡ ወለአዚዛን ፡ ወለልዑላን ፡ ወለእለ ፡ የኀድርዋ ፡ ለምድር ፡ ወይብል ፡ ክሥቱ
                     ፡ አዕይንቲክሙ ፡ ወአንሥኡ ፡ አቅርንቲክሙ ፡ እመ ፡ ትክሉ ፡ አእምሮቶ ፡ ለኅሩይ ። ወነበረ ፡ እግዚአ ፡ መናፍስት ፡
                     ዲበ ፡ መንበረ ፡ ስብሐቲሁ ፡ ወመንፈሰ ፡ ጽድቅ ፡ ተክዕወ ፡ ዲቤሁ ፡ ወነገረ ፡ አፉሁ ፡ ይቀትል ፡ ኲሎ ፡ ኃጥአነ ፡
                     ወኲሎ ፡ ዐማፅያነ ፡ ወእምገጹ ፡ ይትኀጐሉ ። ወይቀውሙ ፡ በይእቲ ፡ ዕለት ፡ ኲሎሙ ፡ ነገሥት ፡ ወአዚዛን ፡ ወልዑላን ፡
                     ወእለ ፡ ይእኅዝዋ ፡ ለየብስ ፡ ወይሬእይዎ ፡ ወያአምርዎ ፡ ከመ ፡ ይነብር ፡ ዲበ ፡ መንበረ ፡ ስብሐቲሁ ፡ ወጻድቃን ፡
                     በጽድቅ ፡ ቅድሜሁ ፡ ይትኴነኑ ፡ ወነገረ ፡ በክ ፡ አልቦ ፡ ዘይትበሀል ፡ በቅድሜሁ ። ወይመጽእ ፡ ዲቤሆሙ ፡ ሕማም ፡
                     ከመ ፡ ብእሲት ፡ እንተ ፡ ውስተ ፡ ማሕመም ፡ ወየዐፅባ ፡ ወሊድ ፡ ሶበ ፡ ይመጽእ ፡ ወልዳ ፡ በአፈ ፡ ማኅፀን ፡
                     ወተዐፅብ ፡ በወሊድ ። ወይሬእዩ ፡ መንፈቆሙ ፡ ለመንፈቆሙ ፡ ወይደነግፅ ፡ ወያቴሕቱ ፡ ገጾሙ ፡ ወይእኅዞሙ ፡ ሕማም ፡
                     ሶበ ፡ ይሬእይዎ ፡ ለዝኩ ፡ ወልደ ፡ ብእሲት ፡ እንዘ ፡ ይነብር ፡ ዲበ ፡ መንበረ ፡ ስብሐቲሁ ። ወይሴብሕዎ ፡
                     ወይባርክዎ ፡ ወያሌዕልዎ ፡ ነገሥት ፡ አዚዛን ፡ ወኲሎሙ ፡ እለ ፡ ይእኅዝዋ ፡ ለምድር ፡ ለዘይመልክ ፡ ኲሎ ፡ ዘኅቡእ ።
                     እስመ ፡ እምቅድም ፡ ኅቡአ ፡ ኮነ ፡ ወልደ ፡ እጓለ ፡ እመሕያው ፡ ወዐቀቦ ፡ ልዑል ፡ በቅድመ ፡ ኀይሉ ፡ ወከሠቶ ፡
                     ለኅሩያን ። ወይዘራእ ፡ ማኅበረ ፡ ቅዱሳን ፡ ወኅሩያን ፡ ወይቀውሙ ፡ በቅድሜሁ ፡ ኲሎሙ ፡ ኅሩያን ፡ በይእቲ ፡ ዕለት ።
                     ወይወድቁ ፡ ኲሎሙ ፡ ነገሥት ፡ አዚዛን ፡ ወልዑላን ፡ ወእለ ፡ ይመልክዋ ፡ ለየብስ ፡ በቅድሜሁ ፡ በገጾሙ ፡ ወይሰግዱ ፡
                     ወይሴፈውዎ ፡ ለዝኩ ፡ ወልደ ፡ እጓለ ፡ እመሕያው ፡ ወያስተበቊዕዎ ፡ ወይስእሉ ፡ ምሕረተ ፡ እምኀቤሁ ። ወያጔጒዖሙ ፡
                     እንከ ፡ ውእቱ ፡ እግዚአ ፡ መናፍስት ፡ ከመ ፡ ያፍጥኑ ፡ ወይፃኡ ፡ እምቅድመ ፡ ገጹ ፡ ወገጾሙ ፡ ይመልእ ፡ ኀፍረተ ፡
                     ወጽልመተ ፡ ይትዌሰክ ፡ ገጾሙ ። ወይትሜጠውዎሙ ፡ መላእክተ ፡ መቅሠፍት ፡ ከመ ፡ ይትፈደዩ ፡ እምኔሆሙ ፡ ዘገፍእዎሙ ፡
                     ለደቂቁ ፡ ወለኅሩያነ ፡ ዚአሁ ። ወይከውኑ ፡ አርአያ ፡ ለጻድቃን ፡ ወለኅሩያነ ፡ ዚአሁ ፡ ቦሙ ፡ ይትፌሥሑ ፡ እስመ ፡
                     መዐቱ ፡ ለእግዚአ ፡ መናፍስት ፡ ዲቤሆሙ ፡ ታአርፍ ፡ ወመጥባሕቱ ፡ ለእግዚአ ፡ መናፍስት ፡ ትሰክር ፡ እምኔሆሙ ።
                     ወጻድቃን ፡ ወኅሩያን ፡ ይድኅኑ ፡ በይእቲ ፡ ዕለት ፡ ወገጾሙ ፡ ለኃጥኣን ፡ ወለዐማፅያን ፡ ኢይሬእዩ ፡ እምይእዜ ።
                     ወእግዚአ ፡ መናፍስት ፡ ዲቤሆሙ ፡ የኀድር ፡ ወምስለ ፡ ዝኩ ፡ ወልደ ፡ እጓለ ፡ እመሕያው ፡ የኀድሩ ፡ ወይበልዑ ፡
                     ወይሰክቡ ፡ ወይትነሥኡ ፡ ለዓለመ ፡ ዓለም ። ወተንሥኡ ፡ ጻድቃን ፡ ወኅሩያን ፡ እምድር ፡ ወኀደጉ ፡ አትሕቶ ፡ ገጾሙ ፡
                     ወለብሱ ፡ ልብሰ ፡ ሕይወት ። ወውእቱ ፡ ይከውን ፡ ልብሰ ፡ ሕይወት ፡ በኀበ ፡ እግዚአ ፡ መናፍስት ፡ ወአልባሲክሙኒ ፡
                     ኢይበልዩ ፡ ወስብሐቲክሙ ፡ ኢየኀልቅ ፡ በቅድመ ፡ እግዚአ ፡ መናፍስት ። </ab>
               </div>
               <div type="textpart" subtype="chapter" n="63">
                  <ab>በእማንቱ ፡ መዋዕል ፡ ያስተበቊዑ ፡ ነገሥት ፡ አዚዛን ፡ እለ ፡ ይእኅዝዋ ፡ ለየብስ ፡ እመላእክተ ፡ መቅሠፍቱ ፡ በኀበ
                     ፡ ሀለዉ ፡ ምጥዋነ ፡ ከመ ፡ የሀቦሙ ፡ ዕረፍተ ፡ ንስቲተ ፡ ወከመ ፡ ይደቁ ፡ ወይስግዱ ፡ በቅድመ ፡ እግዚአ ፡
                     መናፍስት ፡ ወይትአመኑ ፡ ኀጢአቶሙ ፡ በቅድሜሁ ። ወይባርክዎ ፡ ወይሴብሕዎ ፡ ለእግዚአ ፡ መናፍስት ፡ ወይብሉ ፡ ቡሩክ ፡
                     ውእቱ ፡ እግዚአ ፡ መናፍስት ፡ ወእግዚአ ፡ ነገሥት ፡ እግዚኦሙ ፡ ለአዚዛን ፡ ወእግዚኡ ፡ ለባዕል ፡ ወእግዚአ ፡ ስብሐት
                     ፡ ወእግዚአ ፡ ጥበብ ፡ ወይበርህ ፡ ኲሉ ፡ ኅቡእ ። ወኀይልከ ፡ ለትውልደ ፡ ትውልድ ፡ ወስብሐቲከ ፡ ለዓለመ ፡ ዓለም ፡
                     ዕሙቅ ፡ ውእቱ ፡ ኅቡኣተ ፡ ዚአከ ፡ ኲሉ ፡ ወኊልቊ ፡ አልቦ ፡ ወጽድቀ ፡ ዚአከ ፡ ሐሳብ ፡ አልቦ ። ይእዜ ፡ አእመርነ
                     ፡ ከመ ፡ ንሰብሖ ፡ ወንባርኮ ፡ ለእግዚአ ፡ ነገሥት ፡ ወለዘይነግሥ ፡ ዲበ ፡ ኲሎሙ ፡ ነገሥት ። ወይብሉ ፡ መኑ ፡
                     ወሀበነ ፡ ዕረፍተ ፡ ከመ ፡ ንሰብሖ ፡ ወናእኲቶ ፡ ወንባርኮ ፡ ወንእመን ፡ ቅድመ ፡ ስብሐቲሁ ። ወይእዜኒ ፡ ንስቲተ ፡
                     ዕረፍተ ፡ ንትሜነይ ፡ ወኢንረክብ ፡ ንሰደድ ፡ ወኢንእኅዝ ፡ ወብርሃን ፡ እምቅድሜነ ፡ ኀለፈ ፡ ወጽልመት ፡ ምንባሪነ ፡
                     ለዓለመ ፡ ዓለም ። እስመ ፡ በቅድሜሁ ፡ ኢአመነ ፡ ወኢሰባሕነ ፡ በስሙ ፡ ለእግዚአ ፡ ነገሥት ፡ ወኢሰባሕናሁ ፡ ለእግዚእ
                     ፡ በኲሉ ፡ ተግባሩ ፡ ወተስፋነ ፡ ኮነ ፡ ዲበ ፡ በትረ ፡ መንግሥትነ ፡ ወስብሐቲነ ። ወበዕለተ ፡ ስራሕነ ፡ ወምንዳቤነ
                     ፡ ኢያድኅነነ ፡ ወኢንረክብ ፡ ዕረፍተ ፡ ንእመን ፡ እስመ ፡ መሃይምን ፡ ውእቱ ፡ እግዚእነ ፡ በኲሉ ፡ ምግባሩ ፡ ወበኲሉ
                     ፡ ኲነኔሁ ፡ ወጽድቁ ፡ ወገጸ ፡ ኲነኔሁ ፡ ኢይነሥኡ ። ወነኀልፍ ፡ እምገጹ ፡ በእንተ ፡ ምግባሪነ ፡ ወኲሉ ፡ ኀጢአትነ
                     ፡ በጽድቅ ፡ ተኈለቈ ። ይእዜ ፡ ይቤልዎሙ ፡ ትፀግብ ፡ ነፍስነ ፡ እምንዋየ ፡ ዐመፃ ፡ ወኢትከልእ ፡ ወሪዶተነ ፡
                     እምላህባ ፡ ለክበደ ፡ ሲኦል ። ወእምድኅረዝ ፡ ይመልእ ፡ ገጾሙ ፡ ጽልመተ ፡ ወኀፍረተ ፡ በቅድመ ፡ ዝኩ ፡ ወልደ ፡
                     እጓለ ፡ እመሕያው ፡ ወእምቅድመ ፡ ገጹ ፡ ይሰደዱ ፡ ወሰይፍ ፡ የኀድር ፡ ቅድመ ፡ ገጹ ፡ ማእከሎሙ ። ወከመዝ ፡ ይቤ ፡
                     እግዚአ ፡ መናፍስት ፡ ዝንቱ ፡ ውእቱ ፡ ሥርዐቶሙ ፡ ወኲነኔሆሙ ፡ ለአዚዛን ፡ ወለነገሥት ፡ ወለልዑላን ፡ ወለእለ ፡
                     ይእኅዝዋ ፡ ለየብስ ፡ በቅድመ ፡ እግዚአ ፡ መናፍስት ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/35/vers/37/intertext/912"
                        passive="betmas:LIT1340EnochE.2.63"/>

                  </listRelation>
               </div>
               <div type="textpart" subtype="chapter" n="64">
                  <ab>ወካልአ ፡ ገጻተ ፡ ርኢኩ ፡ በውእቱ ፡ መካን ፡ ኅቡኣተ ። ሰማዕኩ ፡ ቃሎ ፡ ለመልአክ ፡ እንዘ ፡ ይብል ፡ እሉ ፡
                     እሙንቱ ፡ መላእክት ፡ እለ ፡ ወረዱ ፡ እምሰማይ ፡ ዲበ ፡ ምድር ፡ ወዘኅቡእ ፡ ከሠቱ ፡ ለውሉደ ፡ ሰብእ ፡ ወአስሐትዎሙ
                     ፡ ለውሉደ ፡ ሰብእ ፡ ከመ ፡ ይግበሩ ፡ ኀጢአተ ። </ab>
               </div>
               <div type="textpart" subtype="chapter" n="65">
                  <ab>ወበእማንቱ ፡ መዋዕል ፡ ርእየ ፡ ኖኅ ፡ ምድረ ፡ ከመ ፡ አድነነት ፡ ወከመ ፡ ቅሩብ ፡ ሐጒላ ። ወአንሥአ ፡ እገሪሁ ፡
                     እምህየ ፡ ወሖረ ፡ እስከ ፡ አጽናፈ ፡ ምድር ፡ ወጸርኀ ፡ ለእምሔዉ ፡ ሄኖክ ፡ ወይቤ ፡ ኖኅ ፡ በቃል ፡ መሪር ፡
                     ስምዐኒ ፡ ስምዐኒ ፡ ስምዐኒ ፡ ሥልሰ ። ወይቤሎ ፡ ንግረኒ ፡ ምንት ፡ ውእቱ ፡ ዘይትገበር ፡ በዲበ ፡ ምድር ፡ እስመ ፡
                     ከመዝ ፡ ሰርሐት ፡ ምድር ፡ ወአንቀልቀለት ፡ ዮጊ ፡ አነ ፡ እትኀጐል ፡ ምስሌሃ ። ወበድኅረ ፡ ውእቱ ፡ ጊዜ ፡ ኮነ ፡
                     ሀውክ ፡ ዐቢይ ፡ ዲበ ፡ ምድር ፡ ወተሰምዐ ፡ ቃል ፡ እምሰማይ ፡ ወወደቁ ፡ በገጽየ ። ወመጽአ ፡ ሄኖክ ፡ እምሔውየ ፡
                     ወቆመ ፡ ኀቤየ ፡ ወይቤለኒ ፡ ለምንት ፡ ጸራኅከ ፡ ኀቤየ ፡ ጽራኀ ፡ መሪረ ፡ ወብካየ ። ወትእዛዝ ፡ ወፅአ ፡ እምኀበ ፡
                     ገጸ ፡ እግዚእ ፡ ዲበ ፡ እለ ፡ የኀድሩ ፡ ውስተ ፡ የብስ ፡ ከመ ፡ ውእቱ ፡ ይኩን ፡ ኅልቀቶሙ ፡ እስመ ፡ አእመሩ ፡
                     ኲሎ ፡ ኅቡኣተ ፡ መላእክት ፡ ወኲሎ ፡ ግፍዐ ፡ ሰይጣናት ፡ ወኲሎ ፡ ኀይሎሙ ፡ ኅቡአ ፡ ወኲሎ ፡ ኀይሎሙ ፡ ለእለ ፡
                     ይገብሩ ፡ ሥራያተ ፡ ወኀይሎሙ ፡ ለኅብራት ፡ ወኀይሎሙ ፡ ለእለ ፡ ይሠብኩ ፡ ሥብኮ ፡ ኲሉ ፡ ምድር ። ወእስኩ ፡ እፎ ፡
                     ይትወለድ ፡ ብሩር ፡ እምጸበለ ፡ ምድር ፡ ወእፎ ፡ ይከውን ፡ ነጠብጣብ ፡ ዲበ ፡ ምድር ። እስመ ፡ ዐረር ፡ ወናእክ ፡
                     ኢይትወለድ ፡ እምድር ፡ ከመ ፡ ቀዳሚ ፡ ነቅዕ ፡ ውእቱ ፡ ዘይወልዶሙ ፡ ወመልአክ ፡ ዘይቀውም ፡ ውስቴታ ፡ ወይበድር ፡
                     ውእቱ ፡ መልአክ ። ወእምድኅረዝ ፡ አኀዘኒ ፡ እምሔውየ ፡ ሄኖክ ፡ በእዴሁ ፡ ወአንሥአኒ ፡ ወይቤለኒ ፡ ሑር ፡ እስመ ፡
                     ተስእልክዎ ፡ ለእግዚአ ፡ መናፍስት ፡ በእንተዝ ፡ ሀውክ ፡ ዘዲበ ፡ ምድር ። ወይቤለኒ ፡ በእንተ ፡ ዐመፃሆሙ ፡ ተፈጸመት
                     ፡ ኲነኔሆሙ ፡ ወኢይትኌለቊ ፡ በቅድሜየ ፡ በእንተ ፡ አውራኅ ፡ ዘኀሠሡ ፡ ወአእመሩ ፡ ከመ ፡ ምድር ፡ ትትሐጐል ፡ ወእለ
                     ፡ የኀድሩ ፡ ዲቤሃ ። ወለእሉ ፡ ምግባእ ፡ አልቦሙ ፡ ለዓለም ፡ እስመ ፡ አርአይዎሙ ፡ ዘኅቡእ ፡ ወእለ ፡ ተኰነኑ ፡
                     ወአኮ ፡ ለከ ፡ አንተ ፡ ወልድየ ፡ አእመረ ፡ እግዚአ ፡ መናፍስት ፡ እስመ ፡ ንጹሕ ፡ ወኄር ፡ አንተ ፡ እምዝ ፡ ሒስ
                     ፡ ዘኅቡኣት ። ወአጽንዖ ፡ ለስምከ ፡ በማዕከለ ፡ ቅዱሳን ፡ ወየዐቅበከ ፡ እምእለ ፡ የኀድሩ ፡ ዲበ ፡ የብስ ፡ ወአጽንዖ
                     ፡ ለዘርእከ ፡ በጽድቅ ፡ ለነገሥት ፡ ወለስብሐት ፡ ዐቢያት ፡ ወእምዘርእከ ፡ ይወፅእ ፡ ነቅዐ ፡ ጻድቃን ፡ ወቅዱሳን ፡
                     ወኊልቊ ፡ አልቦሙ ፡ ለዓለም ። </ab>
               </div>
               <div type="textpart" subtype="chapter" n="66">
                  <ab>ወእምድኅረዝ ፡ አርአየኒ ፡ መላእክተ ፡ መቅሠፍት ፡ እለ ፡ ድልዋን ፡ ከመ ፡ ይምጽኡ ፡ ወይፍትሑ ፡ ኲሎ ፡ ኀይለ ፡
                     ማይ ፡ ዘመትሕተ ፡ ምድር ፡ ከመ ፡ ይኩን ፡ ለኲነኔ ፡ ወለሐጒል ፡ ለኲሎሙ ፡ እለ ፡ ይነብሩ ፡ ወየኀድሩ ፡ ዲበ ፡
                     የብስ ። ወአዘዘ ፡ እግዚአ ፡ መናፍስት ፡ መላእክተ ፡ እለ ፡ ይወፅኡ ፡ ከመ ፡ እያንሥኡ ፡ እደወ ፡ ወይዕቀቡ ፡ እስመ
                     ፡ እልክቱ ፡ መላእክት ፡ ዲበ ፡ ኀይለ ፡ ማያት ፡ ሀለዉ ። ወወፃእኩ ፡ እምቅድመ ፡ ገጸ ፡ ሄኖክ ። </ab>
               </div>
               <div type="textpart" subtype="chapter" n="67">
                  <ab>ወበእማንቱ ፡ መዋዕል ፡ ኮነ ፡ ቃለ ፡ እግዚአብሔር ፡ ኀቤየ ፡ ወይቤለኒ ፡ ኖኅ ፡ ናሁ ፡ ክፍልከ ፡ ዐርገ ፡ ኀቤየ ፡
                     ክፍል ፡ ዘአልቦቱ ፡ ሒስ ፡ ክፍለ ፡ ፍቅር ፡ ወርትዕ ። ወይእዜኒ ፡ ይገብሩ ፡ መላእክት ፡ ዕፀወ ፡ ወሶበ ፡ ወፅኡ ፡
                     ለውእቱ ፡ መልእክት ፡ እወዲ ፡ እዴየ ፡ ዲቤሃ ፡ ወአዐቅባ ፡ ወትከውን ፡ እምኔሃ ፡ ዘርአ ፡ ሕይወት ፡ ወተውላጠ ፡
                     ይባእ ፡ ከመ ፡ ኢይንበር ፡ የብስ ፡ ዕራቆ ። ወአጸንዖ ፡ ለዘርእከ ፡ በቅድሜየ ፡ ለዓለመ ፡ ዓለም ፤ ወእዘርኦሙ ፡
                     ለእለ ፡ የኀድሩ ፡ ምስሌከ ፡ ውስተ ፡ ገጸ ፡ የብስ ፡ ወይትባረክ ፡ ወይትባዛኅ ፡ ቅድመ ፡ የብስ ፡ በስሙ ፡ ለእግዚእ
                     ። ወየዐፅውዎሙ ፡ ለእልክቱ ፡ መላእክት ፡ እለ ፡ አርአይዋ ፡ ለዐመፃ ፡ ውስተ ፡ ይእቲ ፡ ቈላ ፡ እንተ ፡ ትነድድ ፡
                     እንተ ፡ አርአየኒ ፡ ቀዳሚ ፡ እምሔውየ ፡ ሄኖክ ፡ በዐረብ ፡ በኀበ ፡ አድባረ ፡ ወርቅ ፡ ወብሩር ፡ ወሐፂን ፡
                     ወነጠብጣብ ፡ ወናእክ ። ወርኢክዋ ፡ ለይእቲ ፡ ቈላ ፡ እንተ ፡ ሀውክ ፡ ዐቢይ ፡ ባቲ ፡ ወተሀውኮ ፡ ማያት ። ወዝንቱ ፡
                     ኲሉ ፡ ሶበ ፡ ተገብረ ፡ እምውእቱ ፡ ነጠብጣበ ፡ እሳት ፡ ወሀውኮሙ ፡ ዘየሀውኮሙ ፡ በውእቱ ፡ መካን ፡ ተወልደ ፡ ፄና
                     ፡ ተይ ፡ ወተኀብረ ፡ ምስለ ፡ እልኩ ፡ ማያት ፡ ወይእቲ ፡ ቈላ ፡ እንተ ፡ መላእክት ፡ እለ ፡ አስሐቱ ፡ ትነድድ ፡
                     መትሕተ ፡ ይእቲ ፡ ምድር ። ወእንተ ፡ ቈላተ ፡ ዚአሃ ፡ አፍላገ ፡ እሳት ፡ ይወፅኡ ፡ በኀበ ፡ ይትኴነኑ ፡ እልክቱ ፡
                     መላእክት ፡ እለ ፡ አስሐትዎሙ ፡ ለእለ ፡ የኀድሩ ፡ ዲበ ፡ የብስ ። ወይከውኑ ፡ እልክቱ ፡ ማያት ፡ በእማንቱ ፡ መዋዕል
                     ፡ ለነገሥት ፡ ወለአዚዛን ፡ ወለልዑላን ፡ ወለእለ ፡ የኀድሩ ፡ ዲበ ፡ የብስ ፡ ለፈውሰ ፡ ነፍስ ፡ ወሥጋ ፡ ወለኲነኔ ፡
                     መንፈስ ፡ ወተውኔተ ፡ ይመልእ ፡ መንፈሶሙ ፡ ከመ ፡ ይትኰነኑ ፡ ሥጋሆሙ ፡ እስመ ፡ ክህድዎ ፡ ለእግዚአ ፡ መናፍስት ፡
                     ወይሬእዩ ፡ ኲነኔሆሙ ፡ እንተ ፡ ኲሉ ፡ ዕለት ፡ ወኢየአምኑ ፡ በስሙ ። ወከመ ፡ ብዙኀ ፡ ውዕየ ፡ ሥጋሆሙ ፡ ከመዝ ፡
                     ቦሙ ፡ ተውላጥ ፡ ለመንፈስ ፡ ለዓለመ ፡ ዓለም ፡ እስመ ፡ አልቦ ፡ በቅድመ ፡ እግዚአ ፡ መናፍስት ፡ ዘይትናገር ፡
                     በነገረ ፡ በክ ። እስመ ፡ ትመጽእ ፡ ኲነኔ ፡ ዲቤሆሙ ፡ እስመ ፡ የአምኑ ፡ በተውኔተ ፡ ሥጋሆሙ ፡ ወመንፈሰ ፡ እግዚእ
                     ፡ ይክህዱ ። ወኪያሁ ፡ ማያት ፡ በውእቱ ፡ መዋዕል ፡ ቦሙ ፡ ተውላጥ ፡ እስመ ፡ ሶበ ፡ ይትኴነኑ ፡ እልኩ ፡ መላእክት
                     ፡ በውእቱ ፡ መዋዕል ፡ ይትዌለጥ ፡ ዋዕዮሙ ፡ ለእልክቱ ፡ አንቅዕተ ፡ ማያት ፡ ወሶበ ፡ የዐርጉ ፡ መላእክት ፡ ይትዌለጥ
                     ፡ ዝኩ ፡ ማይ ፡ ዘአንቅዕት ፡ ወይቈርር ። ወሰማዕክዎ ፡ ለቅዱስ ፡ ሚካኤል ፡ እንዘ ፡ ያወሥእ ፡ ወይብል ፡ ዛቲ ፡
                     ኲነኔ ፡ እንተ ፡ ይትኴነኑ ፡ መላእክት ፡ ሰማዕት ፡ ይእቲ ፡ ለነገሥት ፡ ወለአዚዛን ፡ ወለእለ ፡ ይእኅዝዋ ፡ ለየብስ ።
                     እስመ ፡ እሉ ፡ ማያተ ፡ ኲነኔ ፡ ለፈውሰ ፡ ዚአሆሙ ፡ ለመላእክት ፡ ወለሞተ ፡ ሥጋሆሙ ፡ ወኢይሬእዩ ፡ ወኢየአምኑ ፡
                     ከመ ፡ ይትመየጡ ፡ እሙንቱ ፡ ማያት ፡ ወይከውኑ ፡ እሳተ ፡ ዘይነድድ ፡ ለዓለም ። </ab>
               </div>
               <div type="textpart" subtype="chapter" n="68">
                  <ab>ወእምድኅረዝ ፡ ወሀበኒ ፡ ትእምርተ ፡ ኲሎሙ ፡ ኅብኣት ፡ በመጽሐፍ ፡ እምሔውየ ፡ ሄኖክ ፡ ወምሳልያተ ፡ ዘተውህባ ፡
                     ሎቱ ፡ ወደመሮሙ ፡ ሊተ ፡ በነገረ ፡ መጽሐፍ ፡ ዘምሳሌ ። ወበይእቲ ፡ ዕለት ፡ አውሥኦ ፡ ቅዱስ ፡ ሚካኤል ፡ እንዘ ፡
                     ይብል ፡ ለሩፋኤል ፡ ኀይሉ ፡ ለመንፈስ ፡ ይመስጠኒ ፡ ወያምዕዐኒ ፡ ወበእንተ ፡ ዕፀቡ ፡ ለኲነኔ ፡ እንተ ፡ ኅቡኣት ፡
                     ለኲነኔ ፡ መላእክት ፡ መኑ ፡ ውእቱ ፡ ዘይክል ፡ ተዐግሦተ ፡ ዕፁበ ፡ ለእንተ ፡ ተገብረት ፡ ኲነኔ ፡ ወነበረት ፡
                     ወይትመሰዉ ፡ በቅድሜሃ ። ወአውሥአ ፡ ካዕበ ፡ ወይቤሎ ፡ ቅዱስ ፡ ሚካኤል ፡ ለሩፋኤል ፡ መኑ ፡ ውእቱ ፡ ዘኢያረኀርኅ ፡
                     ልቦ ፡ ዲቤሃ ፡ ወኢይትሀወክ ፡ ኲልያቲሁ ፡ እምዛቲ ፡ ቃል ፤ ኲነኔ ፡ ወፅአት ፡ ዲቤሆሙ ፡ እምኔሆሙ ፡ ዘአውፅእዎሙ ፡
                     ከመዝ ። ወኮነ ፡ ሶበ ፡ ቆመ ፡ በቅድመ ፡ እግዚአ ፡ መናፍስት ፡ ወከመዝ ፡ ይቤሎ ፡ ቅዱስ ፡ ሚካኤል ፡ ለሩፋኤል ፡
                     ወኢይከውን ፡ ሎሙ ፡ በውስተ ፡ ዐይነ ፡ እግዚእ ፡ እስመ ፡ እግዚአ ፡ መናፍስት ፡ ተምዕዖሙ ፡ እስመ ፡ በአምሳለ ፡
                     እግዚእ ፡ ይገብሩ ። በእንተዝ ፡ ይመጽእ ፡ ላዕሌሆሙ ፡ ኲነኔ ፡ ዘኅቡእ ፡ ለዓለመ ፡ ዓለም ፡ እስመ ፡ ኢመልአክ ፡
                     ወኢብእሲ ፡ ኢይትሜጠው ፡ መክፈልቶ ፡ አላ ፡ እሙንቱ ፡ ባሕቲቶሙ ፡ ተመጠዉ ፡ ኲነኔ ፡ ዚአሆሙ ፡ ለዓለመ ፡ ዓለም ።
                  </ab>
               </div>
               <div type="textpart" subtype="chapter" n="69">
                  <ab>ወእምድኅረዝ ፡ ኲነኔ ፡ ያደነግፅዎሙ ፡ ወያምዕዕዎሙ ፡ እስመ ፡ ዘንተ ፡ አርአዩ ፡ ለእለ ፡ የኀድሩ ፡ ዲበ ፡ የብስ ።
                     ወነዋ ፡ አስማቲሆሙ ፡ ለእልክቱ ፡ መላእክት ፡ ወዝንቱ ፡ ውእቱ ፡ አስማቲሆሙ ፡ ቀዳማየ ፡ ዚአሆሙ ፡ ስምያዛ ፤ ወካልኡ
                     ፡ አርስጢቂፋ ፤ ወሣልስ ፡ አርሜን ፤ ወራብዕ ፡ ከከባኤል ፤ ወኃምስ ፡ ጡርኤል ፤ ወሳድስ ፡ ሩምያል ፤ ወሳብዕ ፡ ዳንኤል
                     ፤ ወሳምን ፡ ኑቃኤል ፤ ወታስዕ ፡ በራቅኤል ፤ ወዓሥር ፡ አዛዝኤል ፤ ፲ወ፩አርምርስ ፤ ፲ወ፪በጠርያል ፤ ፲ወ፫በሰሳኤል ፤
                     ፲ወ፬አናንኤል ፤ ፲ወ፭ጡርያል ፤ ፲ወ፯ሲማፒሲኤል ፤ ፲ወ፯ይተርኤል ፤ ፲ወ፰ቱማኤል ፤ ፲ወ፱ጠርኤል ፤ ፳ሩማኤል ፤
                     ፳ወ፩ዒዜዜኤል ። ወእሉ ፡ እሙንቱ ፡ አርእስተ ፡ መላእክቲሆሙ ፡ ወአስማቲሆሙ ፡ ለመኰንነ ፡ ፻ዚአሆሙ ፤ ወመኰንነ ፡
                     ፶ዚአሆሙ ፤ ወመኰንነ ፡ ፲ዚአሆሙ ። ስሙ ፡ ለቀዳማዊ ፡ ይቁን ፡ ወዝንቱ ፡ ዘአስሐተ ፡ ኲሎሙ ፡ ደቂቀ ፡ መላእክት ፡
                     ቅዱሳን ፡ ወአውረዶሙ ፡ ዲበ ፡ የብስ ፡ ወአስሐቶሙ ፡ በአዋልደ ፡ ሰብእ ። ወካልእ ፡ ስሙ ፡ አስብኤል ፡ ዝንቱ ፡
                     አመሮሙ ፡ ምክረ ፡ እኩየ ፡ ለደቂቀ ፡ መላእክት ፡ ቅዱሳን ፡ ወአስሐቶሙ ፡ ከመ ፡ ያማስኑ ፡ ሥጋሆሙ ፡ በአዋልደ ፡
                     ሰብእ ። ወሣልስ ፡ ስሙ ፡ ጋድርኤል ፡ ዝውእቱ ፡ ዘአርአየ ፡ ኲሎ ፡ ዝብጠታተ ፡ ሞት ፡ ለውሉደ ፡ ሰብእ ፡ ወውእቱ ፡
                     አስሐታ ፡ ለሔዋን ፡ ወውእቱ ፡ አርአየ ፡ ንዋየ ፡ ሞት ፡ ለደቂቀ ፡ ሰብእ ፡ ወድርዐ ፡ ወወልታ ፡ ወሰይፈ ፡ ለቀትል ፡
                     ወኲሎ ፡ ንዋየ ፡ ሞት ፡ ለውሉደ ፡ ሰብእ ። ወእምነ ፡ እዴሁ ፡ ወፅአ ፡ ዲቤሆሙ ፡ ለእለ ፡ የኀድሩ ፡ ዲበ ፡ የብስ ፡
                     እምይእቲ ፡ ጊዜ ፡ ወእስከ ፡ ለዓለም ። ወራብዕ ፡ ስሙ ፡ ፔኔሙዕ ፡ ዝንቱ ፡ አርአየ ፡ ለውሉደ ፡ ሰብእ ፡ መሪረ ፡
                     ወመዐርዒረ ፡ ወአርአዮሙ ፡ ኲሎ ፡ ኅቡኣተ ፡ ጥበቦሙ ። ውእቱ ፡ አለበዎሙ ፡ ለሰብእ ፡ መጽሐፈ ፡ ወበማየ ፡ ሕመት ፡
                     ወክርታስ ፡ ወበእንተዝ ፡ ብዙኃን ፡ እለ ፡ ስሕቱ ፡ እምዓለም ፡ ወእስከ ፡ ለዓለም ፡ ወእስከ ፡ ዛቲ ፡ ዕለት ። እስመ
                     ፡ ኢተወልደ ፡ ሰብእ ፡ ለዝ ፡ ከመዝ ፡ በቀለም ፡ ወበማየ ፡ ሕመት ፡ ያጽንዑ ፡ ሃይማኖቶሙ ። እስመ ፡ ኢተፈጥረ ፡
                     ሰብእ ፡ ዘእንበለ ፡ ከመ ፡ መላእክት ፡ ከመ ፡ ይንበሩ ፡ ጻድቃነ ፡ ወንጹሓነ ፡ ወሞት ፡ ዘኲሎ ፡ ያማስን ፡
                     እምኢገሰሶሙ ፡ አላ ፡ በዝ ፡ አእምሮቶሙ ፡ ይትኀጐሉ ፡ ወበዝንቱ ፡ ኀይል ፡ ይበልዐኒ ። ወኃምስ ፡ ስሙ ፡ ከስድያዕ ፡
                     ዝንቱ ፡ አርአየ ፡ ለውሉደ ፡ ሰብእ ፡ ኲሎ ፡ ዝብጠታተ ፡ እኩየ ፡ ዘነፍሳት ፡ ወዘአጋንንት ፡ ወዝብጠታተ ፡ ጻእጻእ ፡
                     በማኅፀን ፡ ከመ ፡ ይደቅ ፡ ወዝብጠታተ ፡ ነፍስ ፡ ንስከተ ፡ አርዌ ፡ ወዝብጠተ ፡ ዘይከውን ፡ በቀትር ፡ ወልዳ ፡
                     ለአርዌ ፡ ዘስሙ ፡ ተባዕት ። ወዝንቱ ፡ ውእቱ ፡ ኊልቁ ፡ ለክስብኤል ፡ ርእሰ ፡ መሐላ ፡ ዘአርአየ ፡ ለቅዱሳን ፡ ሶበ
                     ፡ የኀድር ፡ ልዑል ፡ በስብሐት ፡ ወስሙ ፡ ቤቃ ። ወዝንቱ ፡ ይቤሎ ፡ ለቅዱስ ፡ ሚካኤል ፡ ያርእዮሙ ፡ ስመ ፡ ኅቡአ ፡
                     ከመ ፡ ይርአይዎ ፡ ለውእቱ ፡ ስም ፡ ኅቡእ ፡ ወከመ ፡ ይዝክርዎ ፡ በመሐላ ፡ ከመ ፡ ይርዐዱ ፡ እምውእቱ ፡ ስም ፡
                     ወመሐላ ፡ እለ ፡ አርአዩ ፡ ለውሉደ ፡ ሰብእ ፡ ኲሎ ፡ ዘኅቡእ ። ወዝንቱ ፡ ኀይሉ ፡ ለዝ ፡ መሐላ ፡ እስመ ፡ ኀያል ፡
                     ውእቱ ፡ ወጽኑዕ ፡ ወአንበሮ ፡ ለዝ ፡ መሐላ ፡ አካዕ ፡ በእዴሁ ፡ ለቅዱስ ፡ ሚካኤል ። ወእሉ ፡ እሙንቱ ፡ ኅቡኣቲሁ ፡
                     ለዝ ፡ መሐላ ፡ ወጸንዑ ፡ በመሐላሁ ፡ ወሰማይ ፡ ተሰቅለ ፡ ዘእንበለ ፡ ይትፈጠር ፡ ዓለም ፡ ወእስከ ፡ ለዓለም ። ወቦቱ
                     ፡ ምድር ፡ ተሳረረት ፡ ዲበ ፡ ማይ ፡ ወእምነ ፡ ኅቡኣተ ፡ አድባር ፡ ይመጽኣ ፡ ላህያት ፡ ለሕያዋን ፡ ማያት ፡
                     እምፍጥረተ ፡ ዓለም ፡ ወእስከ ፡ ለዓለም ። ወበውእቱ ፡ መሐላ ፡ ተፈጥረት ፡ ባሕር ፡ ወመሠረታ ፡ ለጊዜ ፡ መዐት ፡
                     አንበረ ፡ ላቲ ፡ ኆፃ ፡ ወኢተኀልፍ ፡ እምፍጥረተ ፡ ዓለም ፡ ወእስከ ፡ ለዓለም ። ወበውእቱ ፡ መሐላ ፡ ቀላያት ፡ ጸንዑ
                     ፡ ወቆሙ ፡ ወኢይትሐወሱ ፡ እመካኖሙ ፡ እምዓለም ፡ ወእስከ ፡ ለዓለም ። ወበውእቱ ፡ መሐላ ፡ ፀሐይ ፡ ወወርኅ ፡ ይፌጽሙ
                     ፡ ምኋሮሙ ፡ ወኢየኀልፉ ፡ እምትእዛዞሙ ፡ እምዓለም ፡ ወእስከ ፡ ለዓለም ። ወበውእቱ ፡ መሐላ ፡ ከዋክብት ፡ ይፌጽሙ ፡
                     ምኋሮሙ ፡ ወአስማቲሆሙ ፡ ይጼውዕ ፡ ወያወሥእዎ ፡ እምዓለም ፡ ወእስከ ፡ ለዓለም ። ወከመዝ ፡ ለማይ ፡ ነፍሳቲሆሙ ፡
                     ለነፋሳት ፡ ወለኲሎሙ ፡ መንፈሳት ፡ ወፍናዋቲሆሙ ፡ እምኲሉ ፡ ኅብራተ ፡ መናፍስት ። ወበህየ ፡ ይትዐቀብ ፡ መዛግብተ ፡
                     ቃሉ ፡ ለነጐድጓድ ፡ ወብርሃኑ ፡ ለመብረቅ ፡ ወበህየ ፡ ይትዐቀብ ፡ መዛግብተ ፡ በረድ ፡ ወአስሐትያ ፡ ወመዛግብተ ፡ ጊሜ
                     ፡ ወመዛግብተ ፡ ዝናም ፡ ወጠል ። ወኲሎሙ ፡ እሙንቱ ፡ የአምኑ ፡ ወያአኲቱ ፡ በቅድመ ፡ እግዚአ ፡ መናፍስት ፡ ወይሴብሑ
                     ፡ በኲሉ ፡ ኀይሎሙ ፡ ወሲሳዮሙ ፡ በኲሉ ፡ አኰቴት ፡ ይእቲ ፡ ወያአኲቱ ፡ ወይሴብሑ ፡ ወያሌዕሉ ፡ በስሙ ፡ ለእግዚአ ፡
                     መናፍስት ፡ ለዓለመ ፡ ዓለም ። ወዲቤሆሙ ፡ ጸንዐ ፡ ዝመሐላ ፡ ወይትዐቀቡ ፡ ቦቱ ፡ ወፍናዊሆሙ ፡ ይትዐቀቡ ፡
                     ወምኋራቲሆሙ ፡ ኢይማስን ። ወኮኖሙ ፡ ፍሥሐ ፡ ዐቢየ ፡ ወባረኩ ፡ ወሰብሑ ፡ ወአልዐሉ ፡ በእንተ ፡ ዘተከሥተ ፡ ሎሙ ፡
                     ስሙ ፡ ለውእቱ ፡ ወልደ ፡ እጓለ ፡ እመሕያው ። ወነበረ ፡ ዲበ ፡ መንበረ ፡ ስብሐቲሁ ፡ ወርእሱ ፡ ለኲነኔ ፡ ተውህበ ፡
                     ሎቱ ፡ ለወልደ ፡ እጓለ ፡ እምሕያው ፡ ወያኀልፍ ፡ ወያማስን ፡ ኃጥኣነ ፡ እምገጻ ፡ ለምድር ፡ ወእለ ፡ አስሐትዎ ፡
                     ለዓለም ። በሰናስል ፡ ይትአሠሩ ፡ ወበማኅበሮሙ ፡ ዘሙስና ፡ ይትዐፀዉ ፡ ወኲሉ ፡ ምግባሮሙ ፡ የኀልፍ ፡ እምቅድመ ፡ ገጸ
                     ፡ ምድር ። ወእምይእዜሰ ፡ ኢይከውን ፡ ዘይማስን ፡ እስመ ፡ ውእቱ ፡ ወልደ ፡ ብእሲ ፡ ተርእየ ፡ ወነበረ ፡ ዲበ ፡
                     መንበረ ፡ ስብሐቲሁ ፡ ወኲሉ ፡ እኩይ ፡ እምቅድመ ፡ ገጹ ፡ የኀልፍ ፡ ወየሐውር ፡ ወነገፉ ፡ ለውእቱ ፡ ወልደ ፡ ብእሲ
                     ፡ ይጸንዕ ፡ በቅድመ ፡ እግዚአ ፡ መናፍስት ። ዝውእቱ ፡ ምሳሌ ፡ ሣልስ ፡ ዘሄኖክ ። </ab>
               </div>
               <div type="textpart" subtype="chapter" n="70">
                  <ab>ወኮነ ፡ እምድኅረዝ ፡ ተለዐለ ፡ ስሙ ፡ ሕያው ፡ በኀቤሁ ፡ ለውእቱ ፡ ወልደ ፡ እጓለ ፡ እመሕያው ፡ በኀበ ፡ እግዚአ
                     ፡ መናፍስት ፡ እምእለ ፡ የኀድሩ ፡ ዲበ ፡ የብስ ። ወተለዐለ ፡ በሠረገላተ ፡ መንፈስ ፡ ወወፅአ ፡ ስም ፡ በማእከሎሙ ።
                     ወእምይእቲ ፡ ዕለት ፡ ኢተስሕብኩ ፡ በማእከሎሙ ፡ ወአንበረኒ ፡ በማእከለ ፡ ፪መናፍስት ፡ በማእከለ ፡ መስዕ ፡ ወዐረብ ፡
                     በኀበ ፡ ነሥኡ ፡ አኅባላተ ፡ መላእክት ፡ ከመ ፡ ይስፍሩ ፡ ሊተ ፡ መካነ ፡ ለኅሩያን ፡ ወለጻድቃን ። ወበህየ ፡ ርኢኩ
                     ፡ አበወ ፡ ቀደምተ ፡ ወጻድቃነ ፡ እለ ፡ እምዓለም ፡ በውእቱ ፡ መካን ፡ የኀድሩ ። </ab>
               </div>
               <div type="textpart" subtype="chapter" n="71">
                  <ab>ወኮነ ፡ እምድኅረዝ ፡ ከመ ፡ ትትከበት ፡ መንፈስየ ፡ ወትዕርግ ፡ ውስተ ፡ ሰማያት ፡ ርኢክዎሙ ፡ ለውሉዶሙ ፡
                     ለመላእክት ፡ ይከይዱ ፡ ዲበ ፡ ላህበ ፡ እሳት ፡ ወአልባሲሆሙ ፡ ፀዐዳ ፡ ወዐጽፎሙኒ ፡ ወብርሃነ ፡ ገጾሙ ፡ ከመ ፡
                     በረድ ። ወርኢኩ ፡ ፪አፍላገ ፡ እሳት ፡ ወብርሃነ ፡ ዝኩ ፡ እሳት ፡ ከመ ፡ ያክንት ፡ ያበርህ ፡ ወወደቁ ፡ በገጽየ ፡
                     ቅድመ ፡ እግዚአ ፡ መናፍስት ። ወሚካኤል ፡ መልአክ ፡ ፩እምአርእስተ ፡ መላእክት ፡ አኀዘኒ ፡ እዴየ ፡ ዘየማን ፡
                     ወአንሥአኒ ፡ ወአውፅአኒ ፡ ኀበ ፡ ኲሉ ፡ ኅቡኣተ ፡ ምሕረት ፡ ወኅቡኣተ ፡ ጽድቅ ። ወአርአየኒ ፡ ኲሎ ፡ ኅቡኣተ ፡
                     አጽናፈ ፡ ሰማይ ፡ ወኲሎ ፡ መዛግብተ ፡ ከዋክብት ፡ ወብርሃናት ፡ ኲሎሙ ፡ እምኀበ ፡ ወፅኡ ፡ ለገጸ ፡ ቅዱሳን ።
                     ወከበቶ ፡ መንፈስ ፡ ለሄኖክ ፡ ውስተ ፡ ሰማየ ፡ ሰማያት ፤ ወርኢኩ ፡ በህየ ፡ ማእከለ ፡ ዝኩ ፡ ብርሃን ፡ ከመ ፡ ቦቱ
                     ፡ ዘይትነደቅ ፡ እምእብነ ፡ አስሐትያ ፡ ወማእከለ ፡ እሙንቱ ፡ አእባን ፡ ልሳናተ ፡ እሳት ፡ ሕያው ። ወርእየት ፡
                     መንፈስየ ፡ ዐውደ ፡ ዘየዐውዶ ፡ ለውእቱ ፡ ቤት ፡ እሳት ፡ እም ፡ ፬አጽናፊሁ ፡ ለውእቱ ፡ አፍላግ ፡ ምሉኣነ ፡ እሳት
                     ፡ ሕያው ፡ ወየዐውድዎ ፡ ለውእቱ ፡ ቤት ። ወዐውዱ ፡ ሱራፌል ፡ ወኪሩቤል ፡ ወኦፍኒን ፡ እሉ ፡ እሙንቱ ፡ እለ ፡
                     እይነውሙ ፡ ወየዐቅቡ ፡ መንበረ ፡ ስብሐተ ፡ ዚአሁ ። ወርኢኩ ፡ መላእክተ ፡ እለ ፡ ኢይትኈለቁ ፡ አእላፈ ፡ አእላፋት ፡
                     ወትእልፊተ ፡ አእላፋት ፡ የዐውድዎ ፡ ለውእቱ ፡ ቤት ፡ ወሚካኤል ፡ ወሩፋኤል ፡ ወገብርኤል ፡ ወፋኑኤል ፡ ወመላእክት ፡
                     ቅዱሳን ፡ እለ ፡ መልዕልተ ፡ ሰማያት ፡ ይበውኡ ፡ ወይወፅኡ ፡ በውእቱ ፡ ቤት ። ወወፅኡ ፡ እምነ ፡ ውእቱ ፡ ቤት ፡
                     ሚካኤል ፡ ወገብርኤል ፡ ሩፋኤል ፡ ወፋኑኤል ፡ ወብዙኃን ፡ ቅዱሳን ፡ መላእክት ፡ እለ ፡ አልቦሙ ፡ ኊልቊ ። ወምስሌሆሙ
                     ፡ ርእሰ ፡ መዋዕል ፡ ወርእሱ ፡ ከመ ፡ ፀምር ፡ ፀዐዳ ፡ ወንጹሕ ፡ ወልብሱ ፡ ዘኢይተረጐም ። ወወደቁ ፡ በገጽየ ፡
                     ወኲሉ ፡ ሥጋየ ፡ ተመስወ ፡ ወመንፈስየ ፡ ተወለጠ ፡ ወጸራኅኩ ፡ በቃል ፡ ዐቢይ ፡ በመንፈሰ ፡ ኀይል ፡ ወባረኩ ፡
                     ወሰባሕኩ ፡ ወአልዐልኩ ። ወእላ ፡ በረከታት ፡ እለ ፡ ወፅአ ፡ እምነ ፡ አፉየ ፡ ኮና ፡ ሥሙራተ ፡ በቅድመ ፡ ዝኩ ፡
                     ርእሰ ፡ መዋዕል ። ወመጽአ ፡ ውእቱ ፡ ርእሰ ፡ መዋዕል ፡ ምስለ ፡ ሚካኤል ፡ ወገብርኤል ፡ ሩፋኤል ፡ ወፋኑኤል ፡
                     ወአእላፍ ፡ ወትእልፊተ ፡ አእላፋት ፡ መላእክት ፡ እለ ፡ አልቦሙ ፡ ኊልቊ ። ወመጽአ ፡ ኀቤየ ፡ ውእቱ ፡ መልአክ ፡
                     ወበቃሉ ፡ አምኀኒ ፡ ወይቤለኒ ፡ አንተ ፡ ውእቱ ፡ ወልደ ፡ ብእሲ ፡ ዘተወለድከ ፡ ለጽድቅ ፡ ወጽድቅ ፡ ላዕሌከ ፡ ኀደረ
                     ፡ ወጽድቁ ፡ ለርእሰ ፡ መዋዕል ፡ ኢየኀድገከ ። ወይቤለኒ ፡ ይጼውዕ ፡ ለከ ፡ ሰላመ ፡ በስሙ ፡ ለዓለም ፡ ዘይከውን ፡
                     እስመ ፡ እምህየ ፡ ወፅአ ፡ ሰላም ፡ እምፍጥረተ ፡ ዓለም ፡ ወከመዝ ፡ ይከውን ፡ ለከ ፡ ለዓለም ፡ ወለዓለመ ፡ ዓለም ።
                     ወኲሉ ፡ ዘይከውን ፡ ወየሐውር ፡ ዲበ ፡ ፍኖትከ ፡ እንዘ ፡ ጽድቅ ፡ እየኀድገከ ፡ ለዓለም ፡ ምስሌከ ፡ ይከውን ፡
                     ማኅደሮሙ ፡ ወምስሌከ ፡ ክፍሎሙ ፡ ወእምኔከ ፡ ኢይትሌለዩ ፡ ለዓለም ፡ ወለዓለመ ፡ ዓለም ። ወከመዝ ፡ ይከውን ፡ ኑኀ ፡
                     መዋዕል ፡ ምስለ ፡ ውእቱ ፡ ወልደ ፡ እጓለ ፡ እመሕያው ፡ ወሰላም ፡ ይከውን ፡ ለጻድቃን ፡ ወፍኖቱ ፡ ርቱዕ ፡ ለጻድቃን
                     ፡ በስመ ፡ እግዚአ ፡ መናፍስት ፡ ለዓለመ ፡ ዓለም ። </ab>
               </div>
            </div>
            <div type="textpart" subtype="book" xml:lang="gez" xml:id="Luminaries" n="3">
               <label>Book of the Luminaries</label>
               <note>Chapters 72-82</note>
               <div type="textpart" subtype="chapter" n="72">
                  <ab>መጽሐፈ ፡ ሚጠተ ፡ ብርሃናተ ፡ ሰማይ ፡ ፩፩ ፡ ዘከመ ፡ ሀለዉ ፡ በበሕዘቢሆሙ ፡ ፩፩ ፡ በበሥልጣኖሙ ፡ ወበበዘመኖሙ ፡
                     ፩፩ ፡ በበስሞሙ ፡ ወሙላዳቲሆሙ ፡ ወበበአውራኂሆሙ ፡ እለ ፡ አርአየኒ ፡ ኡርኤል ፡ መልአክ ፡ ቅዱስ ፡ ዘሀሎ ፡ ምስሌየ
                     ፡ ዘውእቱ ፡ መራሒሆሙ ፡ ወኲሎ ፡ መጽሐፎሙ ፡ በከመ ፡ ውእቱ ፡ አርአየኒ ፡ ወበከመ ፡ ኲሉ ፡ ዓመተ ፡ ዓለም ፡ ወእስከ
                     ፡ ለዓለም ፡ እስከ ፡ ይትገበር ፡ ግብር ፡ ሐዲስ ፡ ዘይነብር ፡ እስከ ፡ ለዓለም ። ወዝንቱ ፡ ውእቱ ፡ ትእዛዝ ፡
                     ቀዳማዊ ፡ ዘብርሃናት ፡ ፀሐይ ፡ ብርሃን ፡ ሙፃኡ ፡ በኀዋኅው ፡ ሰማይ ፡ እለ ፡ መንገለ ፡ ጽባሕ ፡ ወምዕራቢሁ ፡
                     በኀዋኅው ፡ ሰማይ ፡ ዘምዕራብ ። ወርኢኩ ፡ ስሱ ፡ ኀዋኅው ፡ እለ ፡ እምኀበ ፡ ይወፅእ ፡ ፀሐይ ፡ ወስሱ ፡ ኀዋኅው ፡
                     ኀበ ፡ የዐርብ ፡ ፀሐይ ፡ ወወርኅ ፡ በውእቶን ፡ ኀዋኅው ፡ ይሠርቅ ፡ ወየዐርብ ፡ ወመራሒሆሙ ፡ ለከዋክብት ፡ ምስለ ፡
                     እለ ፡ ይመርሕዎሙ ፡ ፮በጽባሕ ፡ ወ፯በምዕራበ ፡ ፀሐይ ፡ ወኩሎሙ ፡ ፩፩እምድኅረ ፡ ካልኡ ፡ ርቱዕ ፡ ወመሳክው ፡ ብዙኃት
                     ፡ እምየማኑ ፡ ወእምፀጋሙ ፡ ለዝኩ ፡ ኆኅት ። ወቀዳሚ ፡ ይወፅእ ፡ ብርሃን ፡ ዘየዐቢ ፡ ዘስሙ ፡ ፀሐይ ፡ ወክበቡ ፡
                     ከመ ፡ ክበበ ፡ ሰማይ ፡ ወኲለንታሁ ፡ ምሉእ ፡ እሳተ ፡ ዘያበርህ ፡ ወያውዒ ። ሰረገላተ ፡ በኀበ ፡ የዐርግ ፡ ነፋስ ፡
                     ይነፍሕ ፤ ወየዐርብ ፡ ፀሐይ ፡ እምሰማይ ፡ ወይገብእ ፡ እንተ ፡ መስዕ ፡ ከመ ፡ ይሑር ፡ ምሥራቀ ፡ ወይትመራሕ ፡ ከመ
                     ፡ ይባእ ፡ ኀበ ፡ ዝኩ ፡ ኆኅት ፡ ወያበርህ ፡ በገጸ ፡ ሰማይ ። ከመዝ ፡ ይወፅእ ፡ በወርኅ ፡ ቀዳማዊ ፡ በኆኅት ፡
                     ዐባይ ፡ ወይወፅእ ፡ እንተ ፡ ይእቲ ፡ ራብዕት ፡ እምእልኩ ፡ ኀዋኅው ፡ ፷እለ ፡ መንገለ ፡ ምሥራቀ ፡ ፀሐይ ። ወበይእቲ
                     ፡ ራብዕት ፡ ኆኅት ፡ እንተ ፡ እምኔሃ ፡ ይወፅእ ፡ ፀሐይ ፡ በወርኅ ፡ ቀዳማዊ ፡ ባቲ ፡ ዐሥሩ ፡ ወክልኤ ፡ መሳክው ፡
                     ርኋት ፡ ዘእምኔሆን ፡ ይወፅእ ፡ ላህብ ፡ ሶበ ፡ ይትረኀዉ ፡ እምዘመነ ፡ ዚአሆሙ ። ሶበ ፡ ይሠርቅ ፡ ፀሐይ ፡ እምሰማይ
                     ፡ ይወፅእ ፡ እንተ ፡ ይእቲ ፡ ራብዕት ፡ ኆኅት ፡ ፴ጽባሐ ፡ ወበራብዕት ፡ ኆኅት ፡ እንተ ፡ ምዕራበ ፡ ሰማይ ፡ ርቱዐ
                     ፡ ይወርድ ። ወበእማንቱ ፡ መዋዕል ፡ ትነውኅ ፡ ዕለት ፡ እምዕለት ፡ ወተኀጽር ፡ ሌሊት ፡ እምሌሊት ፡ እስከ ፡ ፴ጽባሕ
                     ። ወበይእቲ ፡ ዕለት ፡ ትነውኅ ፡ ካዕበተ ፡ ዕለት ፡ እምሌሊት ፡ ወትከውን ፡ ዕለት ፡ ጥንቁቀ ፡ ፲ክፍለ ፡ ወትከውን ፡
                     ሌሊት ፡ ፰ክፍለ ። ወይወፅእ ፡ ፀሐይ ፡ እምዝኩ ፡ ራብዕ ፡ ኆኅት ፡ ወየዐርብ ፡ በራብዕት ፡ ወይገብእ ፡ ውስተ ፡
                     ኃምስት ፡ ኆኅት ፡ እንተ ፡ ጽባሕ ፡ ፴ጽባሐ ፡ ወይወፅእ ፡ እምኔሃ ፡ ወየዐርብ ፡ ውስተ ፡ ኃምስት ፡ ኆኅት ። አሜሃ ፡
                     ይነውኅ ፡ ዕለት ፡ ፳እደ ፡ ወትከውን ፡ ዕለት ፡ ፲ወ፩ክፍለ ፡ ወተኀጽር ፡ ሌሊት ፡ ወትከውን ፡ ፯ክፍለ ። ወይገብእ ፡
                     ፀሐይ ፡ ለጽባሕ ፡ ወይበውእ ፡ ውስተ ፡ ሳድስት ፡ ኆኅት ፡ ወይወፅእ ፡ ወየዐርብ ፡ በሳድስት ፡ ኆኅት ፡ ፴ወ፩ጽባሐ ፡
                     በእንተ ፡ ትእምርተ ፡ ዚአሃ ። ወበይእቲ ፡ ዕለት ፡ ትነውኅ ፡ ዕለት ፡ እምሌሊት ፡ ወትከውን ፡ ዕለት ፡ ካዕበተ ፡
                     ሌሊት ፡ ወትከውን ፡ ዕለት ፡ ፲ወ፪ክፍለ ፡ ወተኀጽር ፡ ሌሊት ፡ ወትከውን ፡ ፷ክፍለ ። ወይትነሣእ ፡ ፀሐይ ፡ ከመ ፡
                     ትኅጽር ፡ ዕለት ፡ ወትኑኅ ፡ ሌሊት ፡ ወይገብእ ፡ ፀሐይ ፡ ለጽባሕ ፡ ወይበውእ ፡ ውስተ ፡ ሳድስት ፡ ኆኅት ፡ ወይሠርቅ
                     ፡ እምኔሃ ፡ ወየዐርብ ፡ ፴ጽባሐ ። ወሶበ ፡ ተፈጸመ ፡ ፴ጽባሕ ፡ ተሐፅፅ ፡ መዓልት ፡ ፩ክፍለ ፡ ጥንቁቀ ፡ ወትከውን ፡
                     ዕለት ፡ ፲ወ፩ክፍለ ፡ ወሌሊት ፡ ፯ክፍለ ። ወይወፅእ ፡ ፀሐይ ፡ እምነ ፡ ምዕራብ ፡ እምይእቲ ፡ ሳድስት ፡ ኆኅት ፡
                     ወየሐውር ፡ ምሥራቀ ፡ ወይሠርቅ ፡ በኃምስ ፡ ኆኅት ፡ ፴ጽባሐ ፡ ወየዐርብ ፡ በምዕራብ ፡ ካዕበ ፡ በኃምስ ፡ ኆኅት ፡
                     እንተ ፡ ምዕራብ ። በይእቲ ፡ ዕለት ፡ ተሐፅፅ ፡ ዕለት ፡ ፪ክፍለ ፡ ወትከውን ፡ ዕለት ፡ ፲ክፍለ ፡ ወሌሊት ፡ ፰ክፍለ
                     ። ወይወጽእ ፡ ፀሐይ ፡ እምይእቲ ፡ ኃምስ ፡ ኆኅት ፡ ወየዐርብ ፡ በኃምስ ፡ ኆኅት ፡ እንተ ፡ ምዕራብ ፡ ወይሠርቅ ፡
                     በራብዕት ፡ ኆኅት ፡ በእንተ ፡ ትእምርተ ፡ ዚአሃ ፡ ፴ወ፩ጽባሐ ፡ ወየዐርብ ፡ በምዕራብ ። በይእቲ ፡ ዕለት ፡ ይትዔረይ
                     ፡ መዓልት ፡ ምስለ ፡ ሌሊት ፡ ወይከውን ፡ ዕሩየ ፡ ወትከውን ፡ ሌሊት ፡ ፱ክፍለ ፡ ወመዓልት ፡ ፱ክፍለ ። ወይወፅእ ፡
                     ፀሐይ ፡ እምይእቲ ፡ ኆኅት ፡ ወየዐርብ ፡ በምዕራብ ፡ ወይገብእ ፡ በጽባሕ ፡ ወይወፅእ ፡ በሣልስት ፡ ኆኅት ፡ ፴ጽባሐ ፡
                     ወየዐርብ ፡ በምዕራብ ፡ በሣልስት ፡ ኆኅት ። ወበይእቲ ፡ ዕለት ፡ ትነውኅ ፡ ሌሊት ፡ እምዕለት ፡ እስከ ፡ ፴ጽባሕ ፡
                     ወተኀጽር ፡ ዕለት ፡ እምዕለት ፡ እስከ ፡ ፴ዕለት ፡ ወትከውን ፡ ሌሊት ፡ ፲ክፍለ ፡ ጥንቁቀ ፡ ወመዓልት ፡ ፰ክፍለ ።
                     ወይወፅእ ፡ ፀሐይ ፡ እምይእቲ ፡ ሣልስት ፡ ኆኅት ፡ ወየዐርብ ፡ በሣልስት ፡ ኆኅት ፡ በዐረብ ፡ ወይገብእ ፡ ውስተ ፡
                     ምሥራቅ ፡ ወይወፅእ ፡ ፀሐይ ፡ ውስተ ፡ ካልእ ፡ ኆኅተ ፡ ምሥራቅ ፡ ፴ጽባሐ ፡ ወከመዝ ፡ የዐርብ ፡ በካልእ ፡ ኆኅት ፡
                     በምዕራበ ፡ ሰማይ ። ወበይእቲ ፡ ዕለት ፡ ትከውን ፡ ሌሊት ፡ ፲ወ፩ክፍለ ፡ ወዕለት ፡ ፯ክፍለ ። ወይወፅእ ፡ ፀሐይ ፡
                     በይእቲ ፡ ዕለት ፡ እምይእቲ ፡ ካልእት ፡ ኆኅት ፡ ወየዐርብ ፡ በምዕራብ ፡ በካልእ ፡ ኆኅት ፡ ወይገብእ ፡ በምሥራቅ ፡
                     በአሐቲ ፡ ኆኅት ፡ ፴ወ፩ጽባሐ ፡ ወየዐርብ ፡ በምዕራብ ፡ በአሐቲ ፡ ኆኅት ። ወበይእቲ ፡ ዕለት ፡ ትነውኅ ፡ ሌሊት ፡
                     ወትከውን ፡ ካዕበታ ፡ ለመዓልት ፡ ወትከውን ፡ ሌሊት ፡ ፲ወ፪ ፡ ክፍለ ፡ ጥንቁቀ ፡ ወመዓት ፡ ፯ክፍለ ። ወፈጸመ ፡
                     ፀሐይ ፡ አርእስቲሁ ፡ ወዳግመ ፡ የዐውድ ፡ ዲበ ፡ እሉ ፡ አርእስቲሁ ፡ ወይበውእ ፡ በውእቱ ፡ ኆኅት ፡ ፴ጽባሐ ፡
                     ወበምዕራብኒ ፡ በአንጻሪሁ ፡ የዐርብ ። ወበይእቲ ፡ ዕለት ፡ ተኀጽር ፡ ሌሊት ፡ እምኑኃ ፡ ፩እደ ፡ ዝውእቱ ፡ ክፍል ፡
                     ፩ወትከውን ፡ ፲ወ፩ክፍለ ፡ ወመዓልት ፡ ፯ክፍለ ። ወገብአ ፡ ፀሐይ ፡ ወቦአ ፡ ውስተ ፡ ካልእ ፡ ኆኅት ፡ እንተ ፡
                     ምሥራቅ ፡ ወይገብእ ፡ ዲበ ፡ ዝኩ ፡ አርእስቲሁ ፡ ፴ጽባሐ ፡ ይሠርቅ ፡ ወየዐርብ ። ወበይእቲ ፡ ዕለት ፡ ተኀጽር ፡
                     ሌሊት ፡ እምኑኃ ፡ ወትከውን ፡ ሌሊት ፡ ፲ክፍለ ፡ ወመዓልት ፡ ፰ክፍለ ። ወበይእቲ ፡ ዕለት ፡ ይወፅእ ፡ ፀሐይ ፡
                     እምይእቲ ፡ ካልእት ፡ ኆኅት ፡ ወየዐርብ ፡ በምዕራብ ፡ ወይገብእ ፡ ምሥራቀ ፡ ወይሠርቅ ፡ በሣልስ ፡ ኆኅት ፡ ፴ወ፩ጽባሐ
                     ፡ ወየዐርብ ፡ በምዕራበ ፡ ሰማይ ። ወበይእቲ ፡ ዕለት ፡ ተሐፅፅ ፡ ሌሊት ፡ ወትከውን ፡ ፱ክፍለ ፡ ወዕለት ፡ ትከውን ፡
                     ፱ክፍለ ፡ ወይትዔረይ ፡ ሌሊት ፡ ምስለ ፡ መዓልት ፡ ወይከውን ፡ ዓመት ፡ ጥንቁቀ ፡ መዋዕለ ፡ ፫፻ወ፷ወረብዐ ። ወኑኃ ፡
                     ለዕለት ፡ ወለሌሊት ፡ ወኅጸራ ፡ ለዕለት ፡ ወለሌሊት ፡ በምኋረ ፡ ፀሐይ ፡ ውእቱ ፡ ይትሌለይ ። በእንቲአሁ ፡ ይነውኅ ፡
                     ምኋሪሁ ፡ ዕለት ፡ እምዕለት ፡ ወሌሊት ፡ እምሌሊት ፡ ይቀርብ ። ወዝውእቱ ፡ ትእዛዙ ፡ ወምኋሩ ፡ ለፀሐይ ፡ ወምግባኡ ፡
                     ሶበ ፡ ይገብእ ፡ ለእንተ ፡ ፷ይገብእ ፡ ወይወፅእ ፡ ዘውእቱ ፡ ብርሃን ፡ ዐቢይ ፡ ዘለዓለም ፡ ዘይሰመይ ፡ ፀሐየ ፡
                     ለዓለመ ፡ ዓለም ። ወዝንቱ ፡ ውእቱ ፡ ዘይወፅእ ፡ ብርሃን ፡ ዐቢይ ፡ ዘይሰመይ ፡ በአርአያ ፡ ዚአሁ ፡ በከመ ፡ አዘዘ
                     ፡ እግዚእ ። ወከመዝ ፡ ይወፅእ ፡ ወይበውእ ፡ ወኢየሐፅፅ ፡ ወኢየዐርፍ ፡ አላ ፡ ይረውጽ ፡ መዓልተ ፡ ወሌሊተ ፡
                     በሰረገላ ፡ ወብርሃነ ፡ ዚአሁ ፡ ፯እደ ፡ ያበርህ ፡ እምዘወርኅ ፡ ወአምጣኒሆሙ ፡ ለ፪ኤሆሙ ፡ ዘውግ ። </ab>
               </div>
               <div type="textpart" subtype="chapter" n="73">
                  <ab>ወድኅሬሁ ፡ ለዝ ፡ ትእዛዝ ፡ ርኢኩ ፡ ካልአ ፡ ትእዛዘ ፡ ለብርሃን ፡ ንኡስ ፡ ዘስሙ ፡ ወርኅ ። ወክበቡ ፡ ከመ ፡
                     ክበበ ፡ ሰማይ ፡ ወሰረገላ ፡ ዚአሁ ፡ በኀበ ፡ ይጼአን ፡ ነፋስ ፡ ይነፍኅ ፡ ወበመስፈርት ፡ ይትወሀብ ፡ ሎቱ ፡ ብርሃን
                     ። ወበኲሉ ፡ ወርኅ ፡ ሙጻኢሁ ፡ ወሙባኢሁ ፡ ይትዌለጥ ፡ ወመዋዕሊሁ ፡ ከመ ፡ መዋዕለ ፡ ፀሐይ ፡ ወሶበ ፡ ይኤሪ ፡
                     ከዊነ ፡ ብርሃኑ ፡ ይከውን ፡ ብርሃኑ ፡ ሳብዓየ ፡ እደ ፡ እምብርሃነ ፡ ፀሐይ ፡ ወከመዝ ፡ ይሠርቅ ። ወርእሱ ፡
                     ዘመንገለ ፡ ጽባሕ ፡ ይወጽእ ፡ በ፴ጽባሕ ፡ ወበይእቲ ፡ ዕለት ፡ ያስተርኢ ፡ ወይከውን ፡ ለክሙ ፡ ርእሰ ፡ ወርኅ ፡
                     ፴ጽባሐ ፡ ምስለ ፡ ጸሐይ ፡ በኆኅት ፡ እንተ ፡ ይወጽእ ፡ ፀሐይ ። ወመንፈቁ ፡ ርኁቅ ፡ ፯እደ፩ ፡ ወኲሉ ፡ ክበበ ፡
                     ዚአሁ ፡ በክ ፡ ዘአልቦ ፡ ብርሃን ፡ ዘእንበለ ፡ ሳብዒት ፡ እደ ፡ ዚአሁ ፡ እም ፡ ፲ወ፬እደ ፡ ብርሃኑ ። ወበዕለተ ፡
                     ይነሥእ ፡ ሳብዓየ ፡ እደ ፡ ወመንፈቀ ፡ ብርሃኑ ፡ ይከውን ፡ ብርሃኑ ፡ ፯ወ፯እደ ፡ አሐቲ ፡ ወመንፈቃ ፡ የዐርብ ፡
                     ምስለ ፡ ጸሐይ ። ወሶበ ፡ ይሠርቅ ፡ ጸሐይ ፡ ይሠርቅ ፡ ወርኅ ፡ ምስሌሁ ፡ ወይነሥእ ፡ መንፈቀ ፡ እደ ፡ ብርሃን ፡
                     ወበይእቲ ፡ ሌሊት ፡ በርእሰ ፡ ጽባሐ ፡ ዚአሁ ፡ በቅድመ ፡ ዕለቱ ፡ ለወርኅ ፡ የዐርብ ፡ ወርኅ ፡ ምስለ ፡ ጸሐይ ፡
                     ወይጸልም ፡ በይእቲ ፡ ሌሊት ፡ ፯ወ፯እደ ፡ ወንፍቃ ። ወይሠርቅ ፡ በይእቲ ፡ ዕለት ፡ ሳብዓየ ፡ እደ ፡ ጥንቁቀ ፡
                     ወይወጽእ ፡ ወይጸንን ፡ እምሥራቀ ፡ ጸሐይ ፡ ወያበርህ ፡ በተረፈ ፡ ዕለቱ ፡ ፯ወ፯እደ ። </ab>
               </div>
               <div type="textpart" subtype="chapter" n="74">
                  <ab>ወካልአ ፡ ምኋረ ፡ ወትእዛዘ ፡ ርኢኩ ፡ ሎቱ ፡ እንተ ፡ በውእቱ ፡ ትእዛዝ ፡ ይገብር ፡ ምኋሮ ፡ ዘአውራኅ ። ወኲሎ ፡
                     አርአየኒ ፡ ኡርኤል ፡ መልአክ ፡ ቅዱስ ፡ ዘውእቱ ፡ መራኂሆሙ ፡ ለኲሎሙ ፡ ወምንባሪሆሙ ፡ ጸሐፍኩ ፡ በከመ ፡ አርአየኒ
                     ፡ ወጸሐፍኩ ፡ አውራኂሆሙ ፡ በከመ ፡ ሀለዉ ፡ ወርእየ ፡ ብርሃኖሙ ፡ እስከ ፡ ተፈጸመ ፡ ፲ወ፭መዋዕል ። በ፩ ፡ ፯፯እድ
                     ፡ ይፌጽም ፡ ኲሎ ፡ ብርሃኖ ፡ በምሥራቅ ፡ ወበበ ፡ ፯፯እድ ፡ ይፌጽም ፡ ኲሎ ፡ ጽልመቶ ፡ በምዕራብ ። ወበአውራኅ ፡
                     እሙራት ፡ ይዌልጥ ፡ ምዕራባተ ፡ ወበአውራኅ ፡ እሙራት ፡ የሐውር ፡ ምኋሪሁ ፡ ፩፩ ። ወበ፪ወርኅ ፡ የዐርብ ፡ ምስለ ፡
                     ጸሐይ ፡ በእሉ ፡ ፪ኀዋኅው ፡ እለ ፡ በማእከል ፡ በሣልስ ፡ ወበራብዕ ፡ ኆኅት ። ይወጽእ ፡ ፯መዋዕለ ፡ ወየአውድ ፡
                     ወይገብእ ፡ ካዕበ ፡ በኆኅት ፡ እንተ ፡ ይወጽእ ፡ ፀሐይ ፤ ወበውእቱ ፡ ይፌጽም ፡ ኲሎ ፡ ብርሃኖ ፡ ወይጸንን ፡
                     እምጸሐይ ፡ ወይበውእ ፡ ሰሙነ ፡ መዋዕለ ፡ በሳድስት ፡ ኆኅት ፡ እንተ ፡ እምኔሃ ፡ ይወጽእ ፡ ጸሐይ ። ወሶበ ፡ ይወጽእ
                     ፡ ጸሐይ ፡ እምራብዕት ፡ ኆኅት ፡ ይወጽእ ፡ ሰቡዐ ፡ መዋዕለ ፡ እስከ ፡ ይወጽእ ፡ እምነ ፡ ኃምስት ፡ ወካዕበ ፡
                     ይገብእ ፡ ሰብዐ ፡ መዋዕለ ፡ በኆኅት ፡ ራብዕ ፡ ወይፌጽም ፡ ኲሎ ፡ ብርሃኖ ፡ ወይጸንን ፡ ወይበውእ ፡ በቀዳሚት ፡
                     ኆኅት ፡ ሰሙነ ፡ መዋዕለ ። ወካዕበ ፡ ይገብእ ፡ ሰቡዐ ፡ መዋዕለ ፡ በራብዕት ፡ ኆኅት ፡ እንተ ፡ እምኔሃ ፡ ይወጽእ ፡
                     ጸሐይ ። ከመዝ ፡ ርኢኩ ፡ ምንባሮሙ ፡ በከመ ፡ ሥርዐተ ፡ አውራኂሆሙ ፡ ይሠርቅ ፡ ወየዐርብ ፡ ጸሐይ ። ወበእማንቱ ፡
                     መዋዕል ፡ ይትዌሰክ ፡ ፭ዓመት ፡ ወይበጽሖ ፡ ለጸሐይ ፡ ፴መዋዕል ፡ ወኲሎሙ ፡ መዋዕላት ፡ ይበጽሕዎ ፡ ለ፩ዓመት ፡
                     እምእልኩ ፡ ፭ዓመት ፡ ተመሊኦሙ ፡ ይከውኑ ፡ ፫፻ወ፷ወ፬መዋዕለ ። ወይበጽሕ ፡ ምብጻሒሆሙ ፡ ለጸሐይ ፡ ወለከዋክብት ፡ ስሱ
                     ፡ መዋዕል ፡ እም፭ዓመታት ፡ በበስሱ ፡ ይበጽሖሙ ፡ ፴ዕለት ፡ ወየሐጽጽ ፡ እምፀሐይ ፡ ወእምከዋክብት ፡ ወርኅ ፡ ፴መዋዕለ
                     ። ወወርኅ ፡ ያመጽኦሙ ፡ ለዓመታት ፡ ጥንቁቀ ፡ ኲሎሙ ፡ ከመ ፡ ምንባሮሙ ፡ ለዓለም ፡ ኢይበድሩ ፡ ወኢይዴኀሩ ፡ አሐተ
                     ፡ ዕለተ ፡ አላ ፡ ይዌልጡ ፡ ዓመተ ፡ በጽድቅ ፡ ጥንቁቀ ፡ በበ ፡ ፫፻ወ፮ወ፬መዋዕል ። ለ፫ዓም ፡ መዋዕሊሁ ፡ ፲፻ወ፺ወ፪
                     ፡ ወለ፭ዓመት ፡ ፲ወ፰፻ወ፳መዋዕል ፡ ከመ ፡ ይኩን ፡ ለ፰ዓመት ፡ ፳ወ፱፻ወ፲ወ፪መዋዕል ። ለወርኅ ፡ ለባሕቲቱ ፡ ይበጽሕ ፡
                     መዋዕሊሁ ፡ ለ፫ዓም ፡ ፲፻ወ፰ወ፪መዋዕል ፡ ወለ፭ዓመት ፡ የሐፅፅ ፡ ፶መዋዕለ ፡ እስመ ፡ በጸአቱ ፡ ይትዌሰክ ፡ ዲበ ፡
                     ፰ወ፪መዋዕል ። ወይከውን ፡ ለ፭ዓም ፡ ፲ወ፯፻ወ፸መዋዕል ፡ ከመ ፡ ይኩን ፡ ለወርኅ ፡ ለ፰ዓመት ፡ መዋዕሊሁ ፡
                     ፳፻ወ፰፻ወ፴ወ፪መዋዕል ። እስመ ፡ ሕፀፅ ፡ ለ፰ዓመት ፡ መዋዕሊሁ ፡ ፹ ፡ ወኲሎሙ ፡ መዋዕል ፡ ዘሐፀፀ ፡ እም፰ዓም ፡
                     መዋዕለ ፡ ፹ ። ወይትፌጸም ፡ ዓመት ፡ በጽድቅ ፡ በከመ ፡ መንበረ ፡ ዚአሆሙ ፡ ወመንበረ ፡ ጸሐይ ፡ እለ ፡ ይሠርቁ ፡
                     እምነ ፡ ኆኅት ፡ እለ ፡ እምኔሆሙ ፡ ይሠርቅ ፡ ወየዐርብ ፡ መዋዕለ ፡ ፴ ። </ab>
               </div>
               <div type="textpart" subtype="chapter" n="75">
                  <ab>ወመራኅያኒሆሙ ፡ ለአርእስተ ፡ አእላፍ ፡ እለ ፡ ዲበ ፡ ኲሉ ፡ ፍጥረት ፡ ወዲበ ፡ ኲሉ ፡ ከዋክብት ፡ ወምስለ ፡ ፬እለ
                     ፡ ይትዌሰኩ ፡ ወኢይትሌለዩ ፡ እምንባሮሙ ፡ በከመ ፡ ኲሉ ፡ ሐሳበ ፡ ዓመት ፡ ወእሉ ፡ ይትቀነዩ ፡ ፬መዋዕለ ፡ እለ ፡
                     እይትሐሰቡ ፡ በሐሳበ ፡ ዓመት ። ወበእንቲአሆሙ ፡ ይጌግዩ ፡ ቦሙ ፡ ሰብእ ፡ እስመ ፡ እሙንቱ ፡ ብርሃናት ፡ ይትቀነዩ ፡
                     በጽድቅ ፡ በምንባረ ፡ ዓለም ፡ ፩በቀዳሚ ፡ ኆኅት ፡ ወ፩በሣልስ ፡ ኆኅት ፡ ወ፩በራብዕ ፡ ኆኅት ፡ ወ፩በሳድስ ፡ ኆኅት ፡
                     ወይትፌጸም ፡ ጥንቃዌ ፡ ዓለም ፡ በበ ፡ ፫፻ወ፰ወ፬መንበረ ፡ ዓለም ። እስመ ፡ ለትእምርት ፡ ወለአዝማን ፡ ወለዓመታት ፡
                     ወለመዋዕል ፡ አርአየኒ ፡ ኡርኤል ፡ መልአክ ፡ ዘአንበሮ ፡ እግዚአ ፡ ስብሐት ፡ ዘለዓለም ፡ ዲበ ፡ ኲሎሙ ፡ ብርሃናተ ፡
                     ሰማይ ፡ በሰማይ ፡ ወበዓለም ፡ ከመ ፡ ይምልኩ ፡ በገጸ ፡ ሰማይ ፡ ወይትረአዩ ፡ ዲበ ፡ ምድር ፡ ወይኩኑ ፡ መራኅያነ ፡
                     ለመዓልት ፡ ወለሌሊት ፡ ፀሐይ ፡ ወወርኅ ፡ ወከዋክብት ፡ ወኲሉ ፡ ቅንየታት ፡ እለ ፡ የአውዱ ፡ በኲሎሙ ፡ ሰረገላተ ፡
                     ሰማይ ። ከመዝ ፡ ፲ወ፪ኀዋኅው ፡ ርኋተ ፡ አርአየኒ ፡ ኡርኤል ፡ በክበበ ፡ ሰረገላት ፡ ዘጸሐይ ፡ በሰማይ ፡ እለ ፡
                     እምኔሆሙ ፡ ይወጽኡ ፡ እገሪሃ ፡ ለጸሐይ ፡ ወእምኔሆሙ ፡ ይወጽእ ፡ ሞቅ ፡ ዲበ ፡ ምድር ፡ ሶበ ፡ ይትረኀዉ ፡ በአዝማን
                     ፡ እለ ፡ እሙራን ፡ ቦሙ ። ወለነፋሳት ፡ ወለመንፈሰ ፡ ጠል ፡ ሶበ ፡ ይትረኀዉ ፡ በአዝማን ፡ ርኋተ ፡ በሰማያት ፡ ዲበ
                     ፡ አጽናፍ ። ፲ወ፪ኀዋኅው ፡ ርኢኩ ፡ በሰማይ ፡ በአጽናፈ ፡ ምድር ፡ እለ ፡ እምኔሆሙ ፡ ይወጽኡ ፡ ፀሐይ ፡ ወወርኅ ፡
                     ወከዋክብት ፡ ወኲሉ ፡ ግብራተ ፡ ሰማይ ፡ እምነ ፡ ምሥራቅ ፡ ወእምነ ፡ ምዕራብ ። ወመሳክው ፡ ርኋት ፡ ብዙኃት ፡
                     እምፀጋሙ ፡ ወእምየማኑ ፡ ወአሐቲ ፡ መስኮት ፡ በዘመነ ፡ ዚአሃ ፡ ታመውቅ ፡ ሞቀ ፡ ዘከመ ፡ እልኩ ፡ ኀዋኅው ፡ እለ ፡
                     ይወጽኡ ፡ እምኔሆሙ ፡ ከዋክብት ፡ በከመ ፡ አዘዞሙ ፡ ወእለ ፡ ቦሙ ፡ የዐርቡ ፡ በከመ ፡ ኊልቆሙ ። ወርኢኩ ፡ ሰረገላተ
                     ፡ በሰማይ ፡ እንዘ ፡ ይረውፁ ፡ በዓለም ፡ እመልዕልቶሙ ፡ ወእመትሕቶሙ ፡ ለእልኩ ፡ ኀዋኅው ፡ እለ ፡ ቦሙ ፡ ይትመየጡ
                     ፡ ከዋክብት ፡ እለ ፡ ኢየዐርቡ ። ወ፩የዐብዮሙ ፡ ለኲሎሙ ፡ ወውእቱ ፡ የአውድ ፡ ለኲሉ ፡ ዓለም ። </ab>
               </div>
               <div type="textpart" subtype="chapter" n="76">
                  <ab>ወበአጽናፈ ፡ ምድር ፡ ርኢኩ ፡ ፲ወ፪ኀዋኅው ፡ ርኋተ ፡ ለኲሎሙ ፡ ነፋሳት ፡ እለ ፡ እምኔሆሙ ፡ ይወጽኡ ፡ ነፋሳት ፡
                     ወይነፍሱ ፡ ዲበ ፡ ምድር ። ፫እምኔሆሙ ፡ ርኋት ፡ በገጸ ፡ ሰማይ ፡ ወ፫በምዕራብ ፡ ወ፫በየማነ ፡ ሰማይ ፡ ወ፫በፀጋም ።
                     ወ፫ቀዳምያት ፡ እለ ፡ መንገለ ፡ ጽባሕ ፡ ወ፫መንገለ ፡ መስዕ ፡ ወ፫በድኅር ፡ እለ ፡ በጸጋም ፡ ለመንገለ ፡ አዜብ ፡
                     ወ፫በዓረብ ። በ፬እምኔሆሙ ፡ ይወጽኡ ፡ ነፋሳተ ፡ በረከት ፡ ወሰላም ፡ ወእምእልኩ ፡ ፰ይወጽኡ ፡ ነፋሳተ ፡ መቅሠፍት ፡
                     ሶበ ፡ ይትፌነዉ ፡ ይደመስስዋ ፡ ለኲላ ፡ ምድር ፡ ወለማይ ፡ ዘዲቤሃ ፡ ወለኲሎሙ ፡ እለ ፡ የኀድፉ ፡ ዲቤሃ ፡ ወኲሉ ፡
                     ዘሀሎ ፡ ውስተ ፡ ማይ ፡ ወዲበ ፡ የብስ ። ወይወጽእ ፡ ቀዳማይ ፡ ነፋስ ፡ እምእልኩ ፡ ኀዋኅው ፡ ዘስሙ ፡ ጽባሓይ ፡
                     በቀዳሚት ፡ ኆኅት ፡ እንተ ፡ መንገለ ፡ ጽባሕ ፡ እንተ ፡ ታጸንን ፡ ለአዜብ ፡ ይወጽእ ፡ እምኔሃ ፡ ድምሳሴ ፡ የብስ ፡
                     ወሞቅ ፡ ወሐጒል ። ወበካልእት ፡ ኆኅት ፡ ማእከላይት ፡ ይወጽእ ፡ ርትዕ ፡ ወይወጽእ ፡ እምኔሃ ፡ ዝናም ፡ ወፍሬ ፡
                     ወሰላም ፡ ወጠል ፤ ወበሣልስት ፡ ኆኅት ፡ እንተ ፡ መንገለ ፡ መስዕ ፡ ይወጽእ ፡ ቊር ፡ ወየብስ ። ወእምድኅረ ፡ እሉ ፡
                     ነፋሳት ፡ በመንገለ ፡ አዜብ ፡ ይወጽእ ፡ በ፫ኆኅት ፤ ቀዳምያት ፡ በቀዳሚት ፡ ኆኅት ፡ እምኔሆን ፡ እንተ ፡ ትጸንን ፡
                     ለመንገለ ፡ ምሥራቅ ፡ ይወጽእ ፡ ነፋሰ ፡ ሞቅ ። ወበኆኅት ፡ እንተ ፡ ኀቤሃ ፡ ማእከላይት ፡ ይወጽእ ፡ እምኔሃ ፡ መዐዛ
                     ፡ ሠናይ ፡ ወጠል ፡ ወዝናም ፡ ወሰላም ፡ ወሕይወት ። ወበሣልስት ፡ ኆኅት ፡ እንተ ፡ መንገለ ፡ ምዕራብ ፡ ይወጽእ ፡
                     እምኔሃ ፡ ጠል ፡ ወዝናም ፡ ወአናኲዕ ፡ ወድምሳሴ ። ወእምድኅረ ፡ እሉ ፡ ነፋሳት ፡ ዘመንገለ ፡ መስዕ ፡ [ ፡ ዘስሙ ፡
                     ባሕር ፡ ] ፡ እም ፡ [ ፡ ፫ ፡ ] ፡ ሳብዓይ ፡ ኆኅት ፡ እንተ ፡ መንገለ ፡ ምሥራቅ ፡ ዘታጸንን ፡ መንገለ ፡ አዜብ
                     ፡ ይወጽእ ፡ እምኔሃ ፡ ጠል ፡ ወዝናም ፡ አናኲዕ ፡ ወድምሳሴ ። ወእማእከላይት ፡ ኆኅት ፡ ርትዕት ፡ ይወጽእ ፡ እምኔሃ
                     ፡ ዝናም ፡ ወጠል ፡ ወሕይወት ፡ ወሰላም ፡ ወበሣልስት ፡ ኆኅት ፡ እንተ ፡ መንገለ ፡ ምዕራብ ፡ እንተ ፡ ታጸንን ፡
                     ለመስዕ ፡ ይወጽእ ፡ እምኔሃ ፡ ጊሜ ፡ ወአስሐትያ ፡ ወሐመዳ ፡ ወዝናም ፡ ወጠል ፡ ወአናኲዕ ። ወእምድኅረ ፡ እሉ ፡ [
                     ፬ ፡ ] ፡ ነፋሳት ፡ እለ ፡ መንገለ ፡ ምዕራብ ፡ በቀዳሚት ፡ ኆኅት ፡ እንት ፡ ታጸንን ፡ ለመንገለ ፡ መስዕ ፡
                     ወእምኔሃ ፡ ይወጽእ ፡ ጠል ፡ ወዝናም ፡ ወአስሐትያ ፡ ወቊር ፡ ወሐመዳ ፡ ወደደክ ። ወእምነ ፡ ኆኅት ፡ ማእከላይት ፡
                     ይወጽእ ፡ ጠል ፡ ወዝናም ፡ ሰላም ፡ ወበረከት ፡ ወበደኃሪት ፡ ኆኅት ፡ እንተ ፡ መንገለ ፡ አዜብ ፡ ይወጽእ ፡ እምኔሃ
                     ፡ የብስ ፡ ወድምሳሴ ፡ ዋዕይ ፡ ወሐጒል ። ወተፈጸማ ፡ ፲ወ፪ኀዋኅው ፡ ዘ፬ኀዋኅው ፡ ሰማይ ፡ ወኩሎ ፡ ትእዛዞሙ ፡ ወኲሎ
                     ፡ መቅሠፍቶሙ ፡ ወሰላሞሙ ፡ አርአይኩከ ፡ ወልድየ ፡ ማቱሳላ ። </ab>
               </div>
               <div type="textpart" subtype="chapter" n="77">
                  <ab>ይጼውዕዎ ፡ ለነፋስ ፡ ቀዳማዊ ፡ ጽባሓዊ ፡ እስመ ፡ ቀዳማዊ ፡ ውእቱ ፡ ወይጼውዕዎ ፡ ለካልእ ፡ አዜብ ፡ እስመ ፡
                     ልዑል ፡ ህየ ፡ ይወርድ ፡ ወፈድፋደ ፡ ህየ ፡ ይወርድ ፡ ቡሩክ ፡ ለዓለም ። ወለነፋስ ፡ ዘእምዕራብ ፡ ስሙ ፡ ንቱግ ፡
                     እስመ ፡ በህየ ፡ የሐፅፅ ፡ ኲሉ ፡ ብርሃናተ ፡ ሰማይ ፡ ወይወርዱ ። ወራብዕ ፡ ነፋስ ፡ ዘስሙ ፡ መስዕ ፡ ይትከፈል ፡
                     ፫ክፍለ ፡ ፩እምኔሆሙ ፡ ማኅደር ፡ ለሰብእ ፡ ወካልእ ፡ ለአብሕርተ ፡ ማያት ፡ ወበቀላያት ፡ ወበኦም ፡ ወበአፍላግ ፡
                     ወበጽልመት ፡ ወበጊሜ ፡ ወሣልስ ፡ ክፍል ፡ በገነተ ፡ ጽድቅ ። ፯አድባረ ፡ ነዋኃነ ፡ ርኢኩ ፡ እለ ፡ ይነውኁ ፡ እምኲሉ
                     ፡ አድባር ፡ እለ ፡ ውስተ ፡ ምድር ፡ ወእምኔሆሙ ፡ ይወጽእ ፡ አስሐትያ ፡ ወየኀልፍ ፡ ወየሐውር ፡ መዋዕል ፡ ወዘመን ፡
                     ወዓመት ። ፯አፍላገ ፡ ዲበ ፡ ምድር ፡ ርኢኩ ፡ ዐበይተ ፡ እምኲሎሙ ፡ አፍላግ ፡ ፩እምኔሆሙ ፡ ይመጽእ ፡ እምዓረብ ፡
                     ውስተ ፡ ባሕር ፡ ዐቢይ ፡ ይክዑ ፡ ማዮ ። ወእልክቱ ፡ ፪ይመጽኡ ፡ እመስዕ ፡ እስከ ፡ ባሕር ፡ ወይክዕዉ ፡ ማዮሙ ፡
                     በባሕረ ፡ ኤርትራ ፡ እምሥራቅ ። ወእለ ፡ ተርፉ ፡ ፬ይወጽኡ ፡ በገቦ ፡ መስዕ ፡ እስከ ፡ ባሕረ ፡ ዚአሆሙ ፡ ባሕረ ፡
                     ኤርትራ ፡ ወ፪በባሕር ፡ ዐቢይ ፡ ይሰወጡ ፡ በህየ ፡ ወይቤሉ ፡ መድበራ ። ሰቡዐ ፡ ደሰያተ ፡ ዐበይተ ፡ ርኢኩ ፡ በባሕር
                     ፡ ወበምድር ፡ ፪በምድር ፡ ወ፭በባሕር ፡ ዐቢይ ። </ab>
               </div>
               <div type="textpart" subtype="chapter" n="78">
                  <ab>አስማቱ ፡ ለፀሐይ ፡ ከመዝ ፡ ፩ኦርያሬስ ፡ ወካልኡ ፡ ቶማስ ። ወለወርኅ ፡ ፬አስማት ፡ ቦቱ ፡ ፩ስሙ ፡ አሶንያ ፡
                     ወካልእ ፡ እብላ ፡ ወሣልስ ፡ ብናሴ ፡ ወራብዕ ፡ ኤራዕ ። እሉ ፡ እሙንቱ ፡ ፪ብርሃናት ፡ ዐበይት ፡ ክበቦሙ ፡ ከመ ፡
                     ክበበ ፡ ሰማይ ፡ ወአምጣኒሆሙ ፡ ለክልኤሆሙ ፡ ዕሩያን ። በክበበ ፡ ፀሐይ ፡ ፯ክፍለ ፡ ብርሃን ፡ ዘይትዌሰክ ፡ ቦቱ ፡
                     እምወርኅ ፡ ወበመስፈርት ፡ ትትወደይ ፡ እስከ ፡ የኀልፍ ፡ ሳብዕ ፡ ክፍለ ፡ ፀሐይ ። ወየዐርቡ ፡ ወይበውኡ ፡ ውስተ ፡
                     ኀዋኅው ፡ ምዕራብ ፡ ወየዐውዱ ፡ እንተ ፡ መስዕ ፡ ወእንተ ፡ ኀዋኅው ፡ ምሥራቅ ፡ ይወጽኡ ፡ ዲበ ፡ ገጸ ፡ ሰማይ ።
                     ወሶበ ፡ ይትነሣእ ፡ ወርኅ ፡ ያስተርኢ ፡ በሰማይ ፡ ወመንፈቀ ፡ ሳብዕ ፡ እደ ፡ ብርሃን ፡ ይከውን ፡ ቦቱ ፡ ወበዐሡር
                     ፡ ወረቡዕ ፡ ይፌጽም ፡ ኲሎ ፡ ብርሃኖ ። ወ፫ትኅምስተ ፡ ብርሃን ፡ ይትወደይ ፡ ውስቴታ ፡ እስከ ፡ ዐሡር ፡ ወኃምስ ፡
                     ይትፌጸም ፡ ብርሃነ ፡ ዚአሁ ፡ ለትእምርተ ፡ ዓመት ፡ ወይከውን ፡ ፫ትኅምስተ ፡ ወይከውን ፡ ወርኅ ፡ በመንፈቀ ፡ ሳብዕት
                     ፡ እድ ። ወበሕፀፀ ፡ ዚአሁ ፡ በቀዳሚት ፡ ዕለት ፡ የሐፅፅ ፡ ፲ወ፬እደ ፡ ብርሃነ ፡ ዚአሁ ፡ ወበሳኒታ ፡ የሐፅፅ ፡
                     ፲ወ፫እደ ፡ ወበሣልስ ፡ የሐፅፅ ፡ ፲ወ፪እደ ፡ ወበራብዕ ፡ የሐፅፅ ፡ ፲ወ፩ክፍለ ፡ ወበኃምስ ፡ የሐፅፅ ፡ ፲ክፍለ ፡
                     ወበሳድስ ፡ የሐፅፅ ፡ ፱ክፍለ ፡ ወበሳብዕ ፡ የሐፅፅ ፡ ፰ክፍለ ፡ ወበሳምን ፡ የሐፅፅ ፡ ፯ክፍለ ፡ ወበታስዕ ፡ የሐፅፅ
                     ፡ ፮ክፍለ ፡ ወበዓሥር ፡ የሐፅፅ ፡ ፭ክፍለ ፡ ወበ ፡ ፲ወ፩የሐፅፅ ፡ ፬ክፍለ ፡ ወበ ፡ ፲ወ፪የሐ ፡ ፅፅ ፡ ፫ክፍለ ፡
                     ወበ ፡ ፲ወ፫የሐ ፡ ፅፅ ፡ ፪ወበ ፡ ፲ወ፬የሐፅፅ ፡ መንፈቀ ፡ ፯እድ ፡ ወኲሉ ፡ ብርሃኑ ፡ በ፲ወ፭ዕለት ፡ ይትዌዳዕ ፡
                     ዘተርፈ ፡ እምኲሉ ። ወበአውራኅ ፡ እሙራት ፡ ይከውን ፡ በበ ፡ ፳ወ፱መዋዕል ፡ ለወርኅ ፡ ወቦ ፡ ጊዜ ፡ ፳ወ፰ ።
                     ወካልእተ ፡ ሥርዐተ ፡ አርአየኒ ፡ ኡርኤል ፡ ሶበ ፡ ይትወደይ ፡ ብርሃን ፡ ውስተ ፡ ወርኅ ፡ ወእምኀበ ፡ ይትወደይ ፡
                     እምፀሐይ ። ኲሎ ፡ ዘመነ ፡ ዘተሐውር ፡ ወርኅ ፡ በብርሃነ ፡ ዚአሃ ፡ ትወዲ ፡ በቅድመ ፡ ፀሐይ ፡ እስከ ፡ ፲ወ፬መዋዕል
                     ፡ ይትፌጸም ፡ ብርሃና ፡ ውስተ ፡ ሰማይ ፡ ወሶበ ፡ ይውዒ ፡ ኲሉ ፡ ይትፌጸም ፡ ብርሃኑ ፡ ውስተ ፡ ሰማይ ። ወቀዳሚት
                     ፡ ዕለት ፡ ሠርቀ ፡ ትሰመይ ፡ እስመ ፡ በይእቲ ፡ ዕለት ፡ ይትነሣእ ፡ ላዕሌሃ ፡ ብርሃን ። ወይትፌጸም ፡ ጥንቁቀ ፡
                     በዕለተ ፡ ይወርድ ፡ ፀሐይ ፡ ውስተ ፡ ዓረብ ፡ ወእምነ ፡ ምሥራቅ ፡ የዐርግ ፡ በሌሊት ፡ ወያበርህ ፡ ወርኅ ፡ በኲሉ ፡
                     ሌሊት ፡ እስከ ፡ ይሠርቅ ፡ ፀሓይ ፡ በቅድሜሁ ፡ ወይትረአይ ፡ ወርኅ ፡ በቅድመ ፡ ጸሐይ ። እምኀበ ፡ ይወጽእ ፡ ብርሃኑ
                     ፡ ለወርኅ ፡ እምህየ ፡ ካዕበ ፡ የሐፅፅ ፡ እስከ ፡ ይትዌዳዕ ፡ ኲሉ ፡ ብርሃኑ ፡ ወየኀልፍ ፡ መዋዕለ ፡ ወርኅ ፡
                     ወይነብር ፡ ክበቡ ፡ በከ ፡ ዘእንበለ ፡ ብርሃን ። ወ፫ወርኀ ፡ ይገብር ፡ ፴መዋዕለ ፡ በዘመነ ፡ ዚአሁ ፡ ወ፫ወርኀ ፡
                     ይገብር ፡ በበ ፡ ፳ወ፱መዋዕል ፡ እለ ፡ ቦሙ ፡ ይገብር ፡ ታሕፃፂተ ፡ ዚአሁ ፡ በዘመን ፡ ቀዳማዊ ፡ ወበኆኅት ፡ ቀዳማዊ
                     ፡ በመዋዕል ፡ ፻ወ፸ወ፯ ። ወበዘመነ ፡ ሙፃኡ ፡ ፫ወርኀ ፡ ያስተርኢ ፡ በበ ፡ ፴መዋዕል ፡ ወ፫ወርኀ ፡ ያስተርኢ ፡ በበ
                     ፡ ፳ወ፱መዋዕል ። በሌሊት ፡ ያስተርኢ ፡ በበ ፡ ፳ ፡ ከመ ፡ ብእሲ ፡ ወመዓልተ ፡ ከመ ፡ ሰማይ ፡ እስመ ፡ ካልእ ፡
                     ምንትኒ ፡ አልባቲ ፡ ዘእንበለ ፡ ብርሃነ ፡ ዚአሃ ። </ab>
               </div>
               <div type="textpart" subtype="chapter" n="79">
                  <ab>ወይእዜኒ ፡ ወልድየ ፡ ማቱሳላ ፡ አርአይኩከ ፡ ኲሎ ፡ ወተፈጸመ ፡ ኲሉ ፡ ሥርዐተ ፡ ከዋክብት ፡ ዘሰማይ ። ወአርአየኒ
                     ፡ ኲሎ ፡ ሥርዐቶሙ ፡ ለእሉ ፡ እንተ ፡ በኲሉ ፡ መዋዕል ፡ ወበኲሉ ፡ ዘመን ፡ ዘበኲሉ ፡ ሥልጣን ፡ ወበኲሉ ፡ ዓመት ፡
                     ወበሙፃኡ ፡ ወበትእዛዙ ፡ በኲሉ ፡ ወርኅ ፡ ወበኲሉ ፡ ሰንበታት ። ወኅፀፀ ፡ ወርኅ ፡ ዘይትገበር ፡ በሳድስት ፡ ኆኅት ፡
                     እስመ ፡ በዛቲ ፡ ኆኅት ፡ ሳድስት ፡ ይትፌጸም ፡ ብርሃነ ፡ ዚአሁ ፡ ወእምኔሁ ፡ ይከውን ፡ ርእሰ ፡ ወርኅ ። ወታኅፃፂት
                     ፡ ዘይትገበር ፡ በኆኅት ፡ ቀዳሚት ፡ በዘመነ ፡ ዚአሁ ፡ እስከ ፡ ይትፌጸም ፡ መዋዕል ፡ ፻ወ፸ወ፯ወበሥርዐተ ፡ ሰንበት ፡
                     ፳ወ፭ወ፪መዋዕል ። ወዘየሐፅፅ ፡ እምፀሐይ ፡ ወበሥርዐተ ፡ ከዋክብት ፡ ኀሙሰ ፡ መዋዕለ ፡ በዘመን ፡ ፩ጥንቁቀ ፡ ወሶበ ፡
                     ይትፌጸም ፡ ዝመካን ፡ ዘትሬኢ ። ከመዝ ፡ አርአያ ፡ ወአምሳል ፡ እምኲሉ ፡ ብርሃን ፡ ዘአርአየኒ ፡ ኡርኤል ፡ መልአክ ፡
                     ዐቢይ ፡ ዘውእቱ ፡ መራኂሆሙ ። </ab>
               </div>
               <div type="textpart" subtype="chapter" n="80">
                  <ab>ወበውእቱ ፡ መዋዕል ፡ አውሥአኒ ፡ ኡርኤል ፡ ወይቤለኒ ፡ ነዋ ፡ አርአይኩከ ፡ ኲሎ ፡ ኦሄኖክ ፡ ወኲሎ ፡ ከሠትኩ ፡
                     ለከ ፡ ትርአዮ ፡ ለዝ ፡ ፀሐይ ፡ ወለዝ ፡ ወርኅ ፡ ወለእለ ፡ ይመርሕዎሙ ፡ ለከዋክብተ ፡ ሰማይ ፡ ወለኲሎሙ ፡ እለ ፡
                     ይመይጥዎሙ ፡ ግብሮሙ ፡ ወአዝማኖሙ ፡ ወሙፃኢሆሙ ። ወበመዋዕለ ፡ ኃጥአን ፡ ክራማት ፡ የሐፅራ ፡ ወዘርአ ፡ ዚአሆሙ ፡
                     ይከውን ፡ ደኀራዌ ፡ በምድሮሙ ፡ ወበሙፋሮሙ ፡ ወኲሉ ፡ ግብር ፡ ዘዲበ ፡ ምድር ፡ ይትመየጥ ፡ ወኢያስተርኢ ፡ በዘመኑ ፡
                     ወዝናም ፡ ይትከላእ ፡ ወሰማይ ፡ ታቀውም ። ወበውእቱ ፡ አዝማን ፡ ፍሬ ፡ ምድር ፡ ደኃራዌ ፡ ይከውን ፡ ወኢይበቊል ፡
                     በዘመኑ ፡ ወፍሬ ፡ ዕፅ ፡ ይትከላእ ፡ በዘመነ ፡ ዚአሁ ። ወወርኅ ፡ ይዌልጥ ፡ ሥርአቶ ፡ ወኢይትረአይ ፡ በዘመነ ፡
                     ዚአሁ ። ወበእማንቱ ፡ መዋዕል ፡ ይትረአይ ፡ ሰማይ ፡ ወይበጽሕ ፡ ዐባር ፡ በጽንፈ ፡ ሰረገላት ፡ ዐቢይ ፡ በምዕራብ ፡
                     ወይበርህ ፡ ፈድፋደ ፡ እምሥርዐተ ፡ ብርሃን ። ወይስሕቱ ፡ ብዙኃን ፡ አርእስቲሆሙ ፡ ለከዋክብተ ፡ ትእዛዝ ፡ ወእሉ ፡
                     ይመይጡ ፡ ፍናዊሆሙ ፡ ወግብሮሙ ፡ ወኢይትረአዩ ፡ በአዝማነ ፡ ዚአሆሙ ፡ እለ ፡ ተአዘዙ ፡ ሎሙ ። ወኲሉ ፡ ሥርዐተ ፡
                     ከዋክብት ፡ ይትዐፀዉ ፡ ላዕለ ፡ ኃጥኣን ፡ ወሕሊናሆሙ ፡ ለእለ ፡ ይነብሩ ፡ ዲበ ፡ ምድር ፡ ይስሕቱ ፡ ዲቤሆሙ ፡
                     ወይትመየጡ ፡ እምኲሉ ፡ ፍናዊሆሙ ፡ ወይስሕቱ ፡ ወይመስዎሙ ፡ አማልክተ ። ወይበዝኅ ፡ ላዕሌሆሙ ፡ እከይ ፡ ወመቅሠፍት ፡
                     ይመጽእ ፡ ዲቤሆሙ ፡ ከመ ፡ ያኅጒሎሙ ፡ ለኲሎሙ ። </ab>
               </div>
               <div type="textpart" subtype="chapter" n="81">
                  <ab>ወይቤለኒ ፡ ኦሄኖክ ፡ ነጽር ፡ መጽሐፈ ፡ ዘጸፍጸፈ ፡ ሰማይ ፡ ወአንብብ ፡ ዘጽሑፍ ፡ ዲቤሆሙ ፡ ወአእምር ፡ ኲሎ ፡
                     ፩፩ ። ወነጸርኩ ፡ ኲሎ ፡ ዘጸፍጸፈ ፡ ሰማይ ፡ ወአንበብኩ ፡ ኲሎ ፡ ዘጽሑፍ ፡ ወአእመርኩ ፡ ኲሎ ፡ ወአንበብክዋ ፡
                     ለመጽሐፍ ፡ ወኲሎ ፡ ዘጽሑፍ ፡ ውስቴታ ፡ ኲሎ ፡ ምግባሮሙ ፡ ለሰብእ ፡ ወኲሎ ፡ ውሉደ ፡ ሥጋ ፡ ዘዲበ ፡ ምድር ፡
                     እስከ ፡ ትውልደ ፡ ዓለም ። ወእምዝ ፡ ሶቤሃ ፡ ባረክዎ ፡ ለእግዚእ ፡ ለንጉሠ ፡ ስብሐት ፡ ዘለዓለም ፡ በከመ ፡ ገብረ
                     ፡ ኲሎ ፡ ግብረ ፡ ዓለም ፡ ወሰባሕክዎ ፡ ለእግዚእ ፡ በእንተ ፡ ትእግሥቱ ፡ ወባረኩ ፡ ዲበ ፡ ውሉደ ፡ ዓለም ። ወይእተ
                     ፡ ጊዜ ፡ እቤ ፡ ብፁዕ ፡ ብእሲ ፡ ዘይመውት ፡ እንዘ ፡ ጻድቅ ፡ ወኄር ፡ ወኲሉ ፡ መጽሐፈ ፡ ዐመፃ ፡ ዘኢተጽሕፈ ፡
                     ዲቤሁ ፡ ወኢተረክበ ፡ ጌጋይ ፡ ላዕሌሁ ። ወእሙንቱ ፡ ፫ቅዱሳን ፡ አቅረቡኒ ፡ ወአንበሩኒ ፡ ውስተ ፡ ምድር ፡ በቅድመ ፡
                     ኆኅተ ፡ ቤትየ ፡ ወይቤሉኒ ፡ አይድዕ ፡ ኲሎ ፡ ለማቱሳላ ፡ ወልድከ ፡ ወአርኢ ፡ ለኲሎሙ ፡ ውሉድከ ፡ ከመ ፡ ኢይጸድቅ
                     ፡ ኲሉ ፡ ዘሥጋ ፡ በቅድመ ፡ እግዚእ ፡ እስመ ፡ ውእቱ ፡ ፈጠሮሙ ። ፩ዓመተ ፡ ነኀድገከ ፡ በኀበ ፡ ውሉድከ ፡ እስከ ፡
                     ካዕበ ፡ ትዔዝዝ ፡ ከመ ፡ ትምሀሮሙ ፡ ለውሉድከ ፡ ወትጽሐፍ ፡ ሎሙ ፡ ወታስምዕ ፡ ሎሙ ፡ ለኲሎሙ ፡ ውሉድከ ፤ ወበካልእ
                     ፡ ዓም ፡ ይነሥኡከ ፡ እማእከሎሙ ። ይጽናዕ ፡ ልብከ ፡ እስመ ፡ ኄራን ፡ ለኄራን ፡ ያየድዑ ፡ ጽድቀ ፡ ጻድቅ ፡ ምስለ
                     ፡ ጻድቅ ፡ ይትፌሣሕ ፡ ወይትአምኁ ፡ በበይናቲሆሙ ። ወኃጥእ ፡ ምስለ ፡ ኃጥእ ፡ ይመውት ፡ ወምዩጥ ፡ ምስለ ፡ ምዩጥ ፡
                     ይሠጠም ። ወእለ ፡ ይገብሩ ፡ ጽድቀ ፡ ይመውቱ ፡ በእንተ ፡ ምግባረ ፡ ሰብእ ፡ ወይትጋብኡ ፡ በእንተ ፡ ምግባሮሙ ፡
                     ለረሲዓን ። ወበእማንቱ ፡ መዋዕል ፡ ፈጸሙ ፡ እንዘ ፡ ይትናገሩ ፡ ምስሌየ ፡ ወቦእኩ ፡ ኀበ ፡ ሰብእየ ፡ እንዘ ፡
                     እባርኮ ፡ ለእግዚአ ፡ ዓለማት ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/85/vers/22/intertext/905"
                        passive="betmas:LIT1340EnochE.3.81"/>
                  </listRelation>
               </div>
               <div type="textpart" subtype="chapter" n="82">
                  <ab>ወይእዜኒ ፡ ወልድየ ፡ ማቱሳላ ፡ ኲሎ ፡ እላንተ ፡ ለከ ፡ እነግር ፡ ወእጽሕፍ ፡ ለከ ፡ ወኲሎ ፡ ከሠትኩ ፡ ለከ ፡
                     ወወሀብኩከ ፡ መጻሕፍቲሆሙ ፡ ለእሉ ፡ ኲሎሙ ፤ ዕቀብ ፡ ወልድየ ፡ ማቱሳላ ፡ መጻሕፍተ ፡ እዴሁ ፡ ለአቡከ ፡ ወከመ ፡
                     ተሀብ ፡ ለትውልደ ፡ ዓለም ። ጥበበ ፡ ወሀብኩ ፡ ለከ ፡ ወለውሉድከ ፡ ወለእለ ፡ ይከውኑ ፡ ለከ ፡ ውሉደ ፡ ከመ ፡
                     የሀቡ ፡ ለውሉዶሙ ፡ ለትውልዳት ፡ እስከ ፡ ለዓለም ፡ ለዛ ፡ ጥበብ ፡ ዲበ ፡ ሕሊናሆሙ ። ወኢይነውሙ ፡ እለ ፡ ይሌብውዋ
                     ፡ ወያፀምኡ ፡ በእዝኖሙ ፡ ከመ ፡ ይትመሀርዋ ፡ ለዛ ፡ ጥበብ ፡ ወትደልዎሙ ፡ እመባልዕት ፡ ሠናያት ፡ ለእለ ፡ ይበልዑ
                     ። ብፁዓን ፡ ጻድቃን ፡ ኲሎሙ ፡ ብፁዓን ፡ ኲሎሙ ፡ እለ ፡ የሐውሩ ፡ በፍኖተ ፡ ጽድቅ ፡ ወአልቦሙ ፡ ኀጢአት ፡ ከመ ፡
                     ኃጥኣን ፡ በኊልቈ ፡ ኲሉ ፡ መዋዕሊሆሙ ፡ ለዘየሐውር ፡ ፀሐይ ፡ በሰማይ ፡ በአናቅጽ ፡ ይበውእ ፡ ወይወጽእ ፡ ፴ዕለተ ፡
                     ምስለ ፡ አርእስተ ፡ ፲፻ ፡ ዝሥርዐቶሙ ፡ ለከዋክብት ፡ ምስለ ፡ ፬እለ ፡ ይትዌሰኩ ፡ ወይሌልዩ ፡ ማእከለ ፡ ፬ክፍለ ፡
                     ዓመት ፡ እለ ፡ ይመርሕዎሙ ፡ ወምስሌሆሙ ፡ ይበውኡ ፡ ፬መዋዕለ ። በእንቲአሆሙ ፡ ይጌግዩ ፡ ሰብእ ፡ ወኢየሐስብዎሙ ፡
                     በሐሳበ ፡ ኵሉ ፡ ዓለም ፡ እስመ ፡ ይጌግይዎሙ ፡ ወኢየአምርዎሙ ፡ ሰብእ ፡ ጥንቁቀ ። እስመ ፡ ሀለዉ ፡ በሐሳበ ፡ ዓመት
                     ፡ ወአማን ፡ ልኩዓን ፡ እሙንቱ ፡ ለዓለም ፡ ፩በቀዳሚት ፡ ኆኅት ፡ ወ፩በሣልሲት ፡ ወ፩በራብዕት ፡ ወ፩በሳድስት ፡
                     ወይትፌጸም ፡ ዓመት ፡ በመዋዕል ፡ ፫፻ወ፰ወ፬ ። ወአማን ፡ ነገሩ ፡ ወጥንቁቅ ፡ ሐሳብ ፡ ዘልኩዕ ፡ እስመ ፡ ለብርሃናት
                     ፡ ወለአውራኅ ፡ ወለበዓላት ፡ ወለክራማት ፡ ወለመዋዕል ፡ አርአየኒ ፡ ወነፍሐ ፡ ዲቤየ ፡ ኡርኤል ፡ ዘአዘዞ ፡ ሊተ ፡
                     እግዚአ ፡ ኲሉ ፡ ፍጥረተ ፡ ዓለም ፡ በኀይለ ፡ ሰማይ ። ወሥልጣን ፡ ቦቱ ፡ በሌሊት ፡ ወበመዓልት ፡ ውስተ ፡ ሰማይ ፡
                     ከመ ፡ ያርኢ ፡ ብርሃነ ፡ ዲበ ፡ ሰብእ ፡ ፀሐየ ፡ ወወርኀ ፡ ወከዋክብተ ፡ ወኲሎሙ ፡ ሥልጣናተ ፡ ሰማይ ፡ እለ ፡
                     ይትመየጡ ፡ በክበቦሙ ። ወዛቲ ፡ ይእቲ ፡ ሥርዐተ ፡ ከዋክብት ፡ እለ ፡ የዐርብ ፡ በመካናቲሆሙ ፡ ወበአዝማኒሆሙ ፡
                     ወበበዓላቲሆሙ ፡ ወበአውራኂሆሙ ። ወእሉ ፡ አስማቲሆሙ ፡ ለእለ ፡ ይመርሕዎሙ ፡ ለእለ ፡ የዐቅብ ፡ ወይበውኡ ፡ በአዝማነ
                     ፡ ዚአሆሙ ፡ ወበሥርዐታቲሆሙ ፡ ወበጊዜያቲሆሙ ፡ ወበአውራኂሆሙ ፡ ወበሥልጣናቲሆሙ ፡ ወበምቅዋማቲሆሙ ። ፬መራኅያኒሆሙ ፡
                     ይበውኡ ፡ ቀዳሚ ፡ እለ ፡ ይሌልዩ ፡ ፬ክፍለ ፡ ዓመት ፡ ወእምድኅሬሆሙ ፡ ፲ወ፪መራኅያን ፡ ዘሥርዐታት ፡ እለ ፡
                     ይሌልይዎሙ ፡ ለአውራኅ ፡ ወለዓመት ፡ ፫፻ወ፷ወ፬ምስለ ፡ አርእስተ ፡ ፲፻እለ ፡ ይፈልጥዎሙ ፡ ለመዋዕል ፡ ወለ ፡ ፬እለ ፡
                     ይትዌሰኩ ፡ ዲቤሆሙ ፡ እለ ፡ ይፈልጡ ፡ መራኅያን ፡ ፬መክፈልተ ፡ ዓመታት ። ወእሙንቱ ፡ አርእስተ ፡ ፲፻ማእከለ ፡ መራሒ
                     ፡ ወተመራሒ ፡ ይትዌሰክ ፡ ፩በድኅረ ፡ ምቅዋም ፡ ወመራህያኒሆሙ ፡ ይፈልጡ ። ወእሉ ፡ አስማቲሆሙ ፡ ለመራኅያን ፡ እለ ፡
                     ይፈልጡ ፡ ፬መክፈልተ ፡ ዓመት ፡ እለ ፡ ሥሩዓን ፡ ምልክኤል ፡ ወህልእምሜሌክ ፡ ወሜልኤየል ፡ ወናሬል ። ወአስማቲሆሙ ፡
                     ለእለ ፡ ይመርሕዎሙ ፡ አድናርኤል ፡ ወኢየሱሳኤል ፡ ወኢይሉሚኤል ፡ እሉ ፡ ፫እለ ፡ ይተልዉ ፡ ድኅሬሆሙ ፡ ለመራሕያነ ፡
                     ሥርዐታት ፡ ወ፩ዘይተሉ ፡ ድኅረ ፡ ፫መራኅያነ ፡ ሥርዐታት ፡ እለ ፡ ይተልዉ ፡ ድኅረ ፡ እልክቱ ፡ መራሕያነ ፡ ምቅዋማት
                     ፡ እለ ፡ ይፈልጡ ፡ ፬ክፍለ ፡ ዓመት ። በቅድመ ፡ ዓመት ፡ ቀዳማዊ ፡ ይሠርቅ ፡ ወይመልክ ፡ ምልክያል ፡ ዘይሰመይ ፡
                     ስሙ ፡ ተመዓኒ ፡ ወፀሐየ ፡ ወኲሎሙ ፡ መዋዕላት ፡ ዘበሥልጣነ ፡ ዚአሁ ፡ እለ ፡ ይመልክ ፡ ፺ወ፩ዕለት ። ወእሉ ፡
                     ትእምርተ ፡ መዋዕል ፡ እለ ፡ ሀለዉ ፡ ያስተርእዩ ፡ ዲበ ፡ ምድር ፡ በመዋዕለ ፡ ሥልጣነ ፡ ዚአሁ ፡ ሐፍ ፡ ወሞቅ ፡
                     ወሐዘን ፡ ወኲሎሙ ፡ ዕፀው ፡ ይፈርዩ ፡ ወቈጽል ፡ ይወጽእ ፡ በኲሉ ፡ ዕፀው ፡ ወማእረረ ፡ ሥርናይ ፡ ወጽጌ ፡ ረዳ ፡
                     ወኲሉ ፡ ጽጌያት ፡ ይጸግዩ ፡ በገዳም ፡ ወዕፀወ ፡ ክረምት ፡ ይየብሱ ። ወእሉ ፡ አስማቲሆሙ ፡ ለመራኅያን ፡ እለ ፡
                     መትሕቴሆሙ ፡ ብርክኤል ፡ ዘልብሳኤል ፡ ወካልእ ፡ ዘይትዌሰክ ፡ ርእሰ ፡ ፲፻ስሙ ፡ ሄሎያሴፍ ፡ ወተፈጸመ ፡ መዋዕለ ፡
                     ሥልጣኑ ፡ ለዝ ። ካልእ ፡ መራኂ ፡ ዘድኅረሆሙ ፡ ህልዕምሜሌክ ፡ ዘይጼውዕዎ ፡ ስሞ ፡ ፀሐየ ፡ ብሩሐ ፡ ወኲሉ ፡ መዋዕለ
                     ፡ ብርሃኑ ፡ ፺ወ፩ዕለት ። ወእሉ ፡ ትእምርተ ፡ መዋዕ ፡ በዲበ ፡ ምድር ፡ ሐሩር ፡ ወየብስ ፡ ወዕፀው ፡ ያወጽኡ ፡
                     ፍሬሆሙ ፡ ርሱነ ፡ ወብሱለ ፡ ወይሁብ ፡ ፍሬሆሙ ፡ ይየብስ ፡ ወአባግዕ ፡ ይታለዋ ፡ ወይጸንሳ ፡ ወያስተጋብኡ ፡ ኲሎ ፡
                     ፍሬ ፡ ምድር ፡ ወኲሎ ፡ ዘሀሎ ፡ ውስተ ፡ ገራውህ ፡ ወምክያደ ፡ ወይን ፡ ወይከውን ፡ በመዋዕለ ፡ ሥልጣኑ ። ወእሉ ፡
                     እሙንቱ ፡ ስሞሙ ፡ ወሥርዐቶሙ ፡ ወመራኅያኒሆሙ ፡ እለ ፡ መትሕቴሆሙ ፡ ለእሉ ፡ አርእስተ ፡ ፲፻ጌዳኤል ፡ ወኬኤል ፡
                     ወሄኤል ፡ ወስሙ ፡ ለዘይትዌሰክ ፡ ምስሌሆሙ ፡ ርእሰ ፡ ፲፻አስፋኤል ፡ ወተፈጸመ ፡ መዋዕለ ፡ ሥልጣነ ፡ ዚአሁ ።
                  </ab>
               </div>
            </div>
            <div type="textpart" subtype="book" xml:lang="gez" xml:id="DreamVisions" n="4">
               <label>Book of the Dream Visions</label>
               <note>Chapters 83-91</note>
               <div type="textpart" subtype="chapter" n="83">
                  <ab>ወይእዜኒ ፡ አርእየከ ፡ ወልድየ ፡ ማቱሳላ ፡ ኲሎ ፡ ራእያተ ፡ እለ ፡ ርኢኩ ፡ በቅድሜከ ፡ እነግር ። ክልኤተ ፡
                     ራእያተ ፡ ርኢኩ ፡ እንበለ ፡ እንሣእ ፡ ብእሲተ ፡ ወ፩ሂ ፡ እምኔሆሙ ፡ ኢይትማሰል ፡ ምስለ ፡ ካልኡ ፡ ቀዳማየ ፡ አመ
                     ፡ እትሜሐር ፡ መጽሐፈ ፡ ወካልአ ፡ ዘእንበለ ፡ እንሣእ ፡ እመከ ፡ ርኢኩ ፡ ራእየ ፡ ጽኑዐ ፡ ወበእንቲአሆሙ ፡
                     አስተብቋዕክዎ ፡ ለእግዚእ ። ስኩበ ፡ ኮንኩ ፡ በቤተ ፡ መላልኤል ፡ እምሔውየ ፡ ርኢኩ ፡ በራእይ ፡ ሰማይ ፡ ይትነፃኅ ፡
                     ወይትሐየድ ፡ ወይወድቅ ፡ ዲበ ፡ ምድር ። ወሶበ ፡ ይወድቅ ፡ ዲበ ፡ ምድር ፡ ርኢክዋ ፡ ለምድር ፡ ከመ ፡ ትትወሐጥ ፡
                     ውስተ ፡ ቀላይ ፡ ዐቢይ ፡ ወአድባር ፡ ዲበ ፡ አድባር ፡ ይሰቀሉ ፡ ወአውግር ፡ ዲበ ፡ አውግር ፡ ይሠጠሙ ፡ ወዕፀው ፡
                     ነዋኃን ፡ ይትገዘሙ ፡ እምጒንዳቲሆሙ ፡ ወይትገደፉ ፡ ወይሠጠሙ ፡ ውስተ ፡ ቀላይ ። ወእምኔሁ ፡ ወድቀ ፡ ነገር ፡ ውስተ
                     ፡ አፉየ ፡ ወአንሣእኩ ፡ እጽራሕ ፡ ወእቤ ፡ ተሐጒለት ፡ ምድር ። ወመላልኤል ፡ እምሔውየ ፡ አንሥአኒ ፡ እንዘ ፡ አነ ፡
                     እሰክብ ፡ ኀቤሁ ፡ ወይቤለኒ ፡ ምንት ፡ ከመዝ ፡ ትጸርሕ ፡ ወልድየ ፡ ወለምንት ፡ ከመዝ ፡ ተዐወዩ ። ወነገርክዎ ፡ ኲሎ
                     ፡ ራእየ ፡ ዘርኢኩ ፡ ወይቤለኒ ፡ ከመ ፡ ጽኑዕ ፡ ርኢከ ፡ ወልድየ ፡ ወኀየለ ፡ ርእየ ፡ ሕልምከ ፡ ኅቡአተ ፡ ኲሉ ፡
                     ኀጢአተ ፡ ምድር ፡ ወትሰጠም ፡ ሀለወት ፡ ውስተ ፡ ቀላይ ፡ ወተሐጒል ፡ ሐጒለ ፡ ዐቢየ ። ወይእዜኒ ፡ ወልድየ ፡ ተንሥእ
                     ፡ ወአስተብቊዖ ፡ ለእግዚአ ፡ ስብሐት ፡ እስመ ፡ መሀይምን ፡ አንተ ፡ ከመ ፡ ይትርፍ ፡ ትራፍ ፡ ዲበ ፡ ምድር ፡
                     ወኢይደምስሳ ፡ ለኲላ ፡ ምድር ። ወልድየ ፡ እምሰማይ ፡ ይሄሉ ፡ ዝኲሉ ፡ ዲበ ፡ ምድር ፡ ወዲበ ፡ ምድር ፡ ይከውን ፡
                     ሐጒል ፡ ዐቢይ ። ወእምኔሁ ፡ ተንሣእኩ ፡ ወጸለይኩ ፡ ወአስተብቋዕኩ ፡ ወጸሎትየ ፡ ጸሐፍኩ ፡ ለትውልደ ፡ ዓለም ፡ ወኲሎ
                     ፡ አርእየከ ፡ ወልድየ ፡ ማቱሳላ ። ወሶበ ፡ ወጻእኩ ፡ ታሕተ ፡ ወርኢክዎ ፡ ለሰማይ ፡ ወለፀሐይ ፡ ይወጽእ ፡ እምሥራቅ
                     ፡ ወወርኅ ፡ ይወርድ ፡ እምዕራብ ፡ ወውሑዳት ፡ ከዋክብት ፡ ወኲሉ ፡ ዘአእመረ ፡ ዲበ ፡ ቀዳሚ ፡ ወባረክዎ ፡ ለእግዚአ
                     ፡ ኲነኔ ፡ ወሎቱ ፡ ወሀብኩ ፡ ዕበየ ፡ እስመ ፡ አውፅአ ፡ ፀሐየ ፡ እመሣክወ ፡ ምሥራቅ ፡ ወዐርገ ፡ ወሠረቀ ፡ ዲበ ፡
                     ገጸ ፡ ሰማይ ፡ ወተንሥአ ፡ ወየሐውር ፡ ፍኖተ ፡ እንተ ፡ ተርእየት ፡ ሎቱ ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/1/vers/4/intertext/908"
                        passive="betmas:LIT1340EnochE.4.83"/>
                  </listRelation>
               </div>
               <div type="textpart" subtype="chapter" n="84">
                  <ab>ወአልዓልኩ ፡ እደውየ ፡ በጽድቅ ፡ ወባረክዎ ፡ ለቅዱስ ፡ ወለዐቢይ ፡ ወነገርኩ ፡ በመንፈሰ ፡ አፉየ ፡ ወበልሳነ ፡ ሥጋ
                     ፡ እንተ ፡ ገብረ ፡ አምላክ ፡ ለውሉደ ፡ ሰብእ ፡ ከመ ፡ ይትናገሩ ፡ ባቲ ፡ ወወሀቦሙ ፡ መንፈሰ ፡ ወልሳነ ፡ ወአፈ ፡
                     ከመ ፡ ይትናገሩ ፡ ቦቱ ። ቡሩክ ፡ አንተ ፡ እግዚኦ ፡ ንጉሥ ፡ ወዐቢይ ፡ ወኀያል ፡ በዕበየ ፡ ዚአከ ፡ እግዚአ ፡ ኲሉ
                     ፡ ፍጥረተ ፡ ሰማይ ፡ ንጉሠ ፡ ነገሥት ፡ ወአምላከ ፡ ኲሉ ፡ ዓለም ፡ ወመለኮትከ ፡ ወመንግሥትከ ፡ ወዕበይከ ፡ ይነብር
                     ፡ ለዓለም ፡ ወለዓለመ ፡ ዓለም ፡ ወለኲሉ ፡ ትውልደ ፡ ትውልድ ፡ ስልጣንከ ፡ ወኲሎሙ ፡ ሰማያት ፡ መንበርከ ፡ ለዓለም
                     ፡ ወኲላ ፡ ምድር ፡ መከየደ ፡ እገሪከ ፡ ለዓለም ፡ ወለዓለመ ፡ ዓለም ። እስመ ፡ አንተ ፡ ገበርከ ፡ ወኲሎ ፡ አንተ ፡
                     ትመልክ ፡ ወኢይጸንዐከ ፡ ግብር ፡ ወኢ፩ ፡ ወኢአሐቲ ፡ ጥበብ ፡ ኢተኀልፈከ ፡ ወኢትትመየጥ ፡ እመንበርታ ፡ ምንባሪከ ፡
                     ወኢእምገጽከ ፡ ወአንተ ፡ ኲሎ ፡ ተአምር ፡ ወትሬኢ ፡ ወትሰምዕ ፡ ወአልቦ ፡ ዘይትኀባእ ፡ እምኔከ ፡ እስመ ፡ ኲሎ ፡
                     ትሬኢ ። ወይእዜኒ ፡ መላእክተ ፡ ሰማያቲከ ፡ ይኤብሱ ፡ ወዲበ ፡ ሥጋ ፡ ሰብእ ፡ ትከውን ፡ መዐትከ ፡ እስከ ፡ ዕለተ ፡
                     ዐባይ ፡ ኲነኔ ። ወይእዜኒ ፡ አምላክ ፡ ወእግዚእ ፡ ወንጉሥ ፡ ዐቢይ ፡ አስተበቊዕ ፡ ወእስእል ፡ ከመ ፡ ታቅም ፡ ሊተ
                     ፡ ስእለትየ ፡ ከመ ፡ ታትርፍ ፡ ሊተ ፡ ደኃሪተ ፡ ውስተ ፡ ምድር ፡ ወኢታጥፍእ ፡ ኲሎ ፡ ሥጋ ፡ ሰብእ ፡ ወኢታዕርቃ ፡
                     ለምድር ፡ ወይከውን ፡ ሐጒል ፡ ለዓለም ። ወይእዜኒ ፡ እግዚእየ ፡ አጥፍእ ፡ እምዲበ ፡ ምድር ፡ ሥጋ ፡ አምዕዐተከ ፡
                     ወሥጋ ፡ ጽድቅ ፡ ወርትዕ ፡ አቅም ፡ ለተክለ ፡ ዘርእ ፡ ለዓለም ፡ ወኢትሰውር ፡ ገጸከ ፡ እምስእለተ ፡ ገብርከ ፡
                     እግዚኦ ። </ab>
               </div>
               <div type="textpart" subtype="chapter" n="85">
                  <ab>ወእምድኅረዝ ፡ ካልአ ፡ ሕልመ ፡ ርኢኩ ፡ ወኲሎ ፡ አርእየከ ፡ ወልድየ ። ወአንሥአ ፡ ሄኖክ ፡ ወይቤ ፡ ለወልዱ ፡
                     ማቱሳላ ፡ ለከ ፡ እብለከ ፡ ወልድየ ፡ ስማዕ ፡ ነገርየ ፡ ወአጽንን ፡ እዝነከ ፡ ለርእየ ፡ ሕልመ ፡ አብከ ። እንበለ ፡
                     እንሥአ ፡ ለእምከ ፡ እድና ፡ ርኢኩ ፡ በራእይ ፡ በምስካብየ ፡ ወናሁ ፡ ወጽአ ፡ ላህም ፡ እምድር ፡ ወኮነ ፡ ዝኩ ፡
                     ላህም ፡ ፀዐዳ ፡ ወእምድኅረሁ ፡ ወጽአት ፡ ጣዕዋ ፡ አንስቲያዊት ፡ አሐ ፡ ቲ ፡ ወምስሌሃ ፡ ወጽአ ፡ ካልእ ፡ ጣዕዋ ፡
                     ወ፩እምኔሆሙ ፡ ኮነ ፡ ጸሊመ ፡ ወ፩ቀይሐ ። ወጐድኦ ፡ ዝኩ ፡ ጸሊም ፡ ጣዕዋ ፡ ለቀይሕ ፡ ወተለዎ ፡ ዲበ ፡ ምድር ፡
                     ወኢክህልኩ ፡ እምሶቤሃ ፡ ርእዮቶ ፡ ለዝኩ ፡ ቀይሕ ፡ ጣዕዋ ። ወዝኩ ፡ ጣዕዋ ፡ ጸሊም ፡ ልህቀ ፡ ወመጽአት ፡ ምስሌሁ
                     ፡ እንትኩ ፡ ጣዕዋ ፡ አንስቲያዊት ፡ ወርኢኩ ፡ እምኔሁ ፡ ዘይወጽኡ ፡ አልህምተ ፡ ብዙኃነ ፡ እንዘ ፡ ይመስልዎ ፡
                     ወይተልዉ ፡ ድኅረሁ ። ወእንታክቲ ፡ ዕጐልት ፡ አንስቲያዊት ፡ እንታክቲ ፡ ቀዳሚት ፡ ወጽአት ፡ እምቅድመ ፡ ገጸ ፡ ዝኩ
                     ፡ ላህም ፡ ቀዳሚ ፡ ኀሠሠቶ ፡ ለውእቱ ፡ ጣዕዋ ፡ ቀይሕ ፡ ወኢረከበቶ ፡ ወአውየወት ፡ ሶቤሃ ፡ አውያተ ፡ ዐበይተ ፡
                     ወኀሠሠቶ ። ወርኢኩ ፡ እስከ ፡ መጽአ ፡ ዝኩ ፡ ላህም ፡ ቀዳማዊ ፡ ኀቤሃ ፡ ወአርመማ ፡ ወእምይእቲ ፡ ጊዜ ፡ ኢጸርሐት
                     ። ወእምድኅረዝ ፡ ወለደት ፡ ካልአ ፡ ላህመ ፡ ጸዐዳ ፡ ወእምድኅረሁ ፡ ወለደት ፡ አልህምተ ፡ ብዙኃነ ፡ ወዕጐተ ፡
                     ጸሊማነ ። ወርኢኩ ፡ በንዋምየ ፡ ዝኩ ፡ ሶር ፡ ጸዐዳ ፡ ወከመዝ ፡ ልህቀ ፡ ወኮነ ፡ ሶረ ፡ ጸዐዳ ፡ ዐቢየ ፡ ወእምኔሁ
                     ፡ ወጽኡ ፡ አልህምት ፡ ብዙኃን ፡ ጸዐዳ ፡ ወይመስልዎ ። ወወጠኑ ፡ እንዘ ፡ ይወልዱ ፡ አልህምተ ፡ ብዙኃነ ፡ ጸዐዳ ፡
                     ወእለ ፡ ይመስዎሙ ፡ ወተለዎ ፡ ፩ለካልኡ ። </ab>
               </div>
               <div type="textpart" subtype="chapter" n="86">
                  <ab>ወካዕበ ፡ ርኢኩ ፡ በአዕይንትየ ፡ እንዘ ፡ እነውም ፡ ወርኢኩ ፡ ሰማየ ፡ መልዕልተ ፡ ወነዋ ፡ ፩ኮከብ ፡ ወድቀ ፡
                     እምሰማይ ፡ ወይትሌዐል ፡ ወይበልዕ ፡ ወይትረዐይ ፡ ማእከለ ፡ እልኩ ፡ አልህምት ። ወእምዝ ፡ ርኢኩ ፡ አልህምተ ፡
                     ዐቢያነ ፡ ወጸሊማነ ፡ ወናሁ ፡ ኲሎሙ ፡ ወለጡ ፡ ምዕያሞሙ ፡ ወምርዓዮሙ ፡ ወአጣዕዋሆሙ ፡ ወአኀዙ ፡ የዓውይዉ ፡ ፩ምስለ
                     ፡ ካልኡ ። ወካዕበ ፡ ርኢኩ ፡ በራእይ ፡ ወነጸርክዎ ፡ ለሰማይ ፡ ወነዋ ፡ ርኢኩ ፡ ከዋክብተ ፡ ብዙኃነ ፡ ወወረዱ ፡
                     ወተገድፉ ፡ እምሰማይ ፡ ኀበ ፡ ዝኩ ፡ ኮከብ ፡ ቀዳማዊ ፡ ወማእከለ ፡ እልኩ ፡ ጣዕዋ ፡ ወአልህምት ፡ ኮኑ ፡ ምስሌሆሙ
                     ፡ ይትረዐዩ ፡ ማእከሎሙ ። ወነጸርክዎሙ ፡ ወርኢኩ ፡ ወነዋ ፡ ኲሎሙ ፡ አውፅኡ ፡ ኀፍረታቲሆሙ ፡ ከመ ፡ አፍራስ ፡
                     ወአኀዙ ፡ ይዕርጉ ፡ ዲበ ፡ እጐላተ ፡ አልህምት ፡ ወፀንሳ ፡ ኲሎን ፡ ወወለዳ ፡ ነጌያተ ፡ ወአግማለ ፡ ወአዕዱገ ።
                     ወኲሎሙ ፡ አልህምት ፡ ፈርሕዎሙ ፡ ወደንገፅ ፡ እምኔሆሙ ፡ ወአኀዙ ፡ እንዘ ፡ ይኔዝሩ ፡ በስነኒሆሙ ፡ ወይውሕጡ ፡
                     ወይወግኡ ፡ በአቅርንቲሆሙ ። ወአኀዙ ፡ እንከ ፡ ይብልዕዎሙ ፡ ለእኩ ፡ አልህምት ፡ ወነዋ ፡ ኲሎሙ ፡ ውሉደ ፡ ምድር ፡
                     አኀዙ ፡ ይርዐዱ ፡ ወያድለቅልቁ ፡ እምኔሆሙ ፡ ወይንፍጹ ። </ab>
               </div>
               <div type="textpart" subtype="chapter" n="87">
                  <ab>ወካዕበ ፡ ርኢክዎሙ ፡ ወአኀዙ ፡ እንዘ ፡ ይወግኦ ፡ ፩ለካልኡ ፡ ወይውኅጦ ፡ ፩ለካልኡ ፡ ወምድር ፡ አኀዘት ፡ ትጽራሕ
                     ። ወአንሣእኩ ፡ አዕይንትየ ፡ ካዕበ ፡ ውስተ ፡ ሰማይ ፡ ወርኢኩ ፡ በራእይ ፡ ወነዋ ፡ ወጽኡ ፡ እምሰማይ ፡ ከመ ፡
                     አምሳለ ፡ ሰብእ ፡ ጸዐዳ ፡ ወ፩ወጽአ ፡ እምውእቱ ፡ መካን ፡ ወ፫ምስሌሁ ። ወእሙንቱ ፡ ፫እለ ፡ ወጽኡ ፡ ድኅረ ፡
                     አኀዙኒ ፡ በእዴየ ፡ ወአንሥኡኒ ፡ እምትውልደ ፡ ምድር ፡ ወአልዐሉኒ ፡ ዲበ ፡ መካን ፡ ነዋኅ ፡ ወአርአዩኒ ፡ ማኅፈደ ፡
                     ነዋኀ ፡ እምድር ፡ ወኮነ ፡ ሕፁፀ ፡ ኲሉ ፡ አውግር ። ወይቤሉኒ ፡ ንበር ፡ ዝየ ፡ እስከ ፡ ትሬኢ ፡ ኲሎ ፡ ዘይመጽእ
                     ፡ ዲበ ፡ እሉ ፡ ነጌያት ፡ ወአግማል ፡ ወአዕዱግ ፡ ወዲበ ፡ ከዋክብት ፡ ወዲበ ፡ አልህምታት ፡ ኲሎሙ ። </ab>
               </div>
               <div type="textpart" subtype="chapter" n="88">
                  <ab>ወርኢኩ ፡ ፩እምእኩ ፡ ፬እለ ፡ ወጽኡ ፡ እምቀዳሚ ፡ ወአኀዞ ፡ ለዝኩ ፡ ኮከብ ፡ ቀዳማዊ ፡ ዘወድቀ ፡ እምሰማይ ፡
                     ወአሠሮ ፡ እደዊሁ ፡ ወእገሪሁ ፡ ወወደዮ ፡ ውስተ ፡ ማዕምቅ ፡ ወዝኩ ፡ ማዕምቅ ፡ ጸቢብ ፡ ወዕሙቅ ፡ ወዕፅብ ፡
                     ወጽልመት ። ወ፩እምእሉ ፡ መልሐ ፡ ሰይፎ ፡ ወወሀቦሙ ፡ ለእኩ ፡ ነጌያት ፡ ወአግማል ፡ ወአዕዱግ ፡ ወአኀዘ ፡ እንዘ ፡
                     ይጐድኦ ፡ ፩ለካልኡ ፡ ወኲላ ፡ ምድር ፡ አድለቅለቀት ፡ ዲቤሆሙ ። ወሶበ ፡ ርኢኩ ፡ በራእይ ፡ ወነዋ ፡ እንከ ፡
                     ፩እምእልክቱ ፡ ፬እለ ፡ ወጽኡ ፡ ወገረ ፡ እምሰማይ ፡ ወአስተጋብአ ፡ ወነሥአ ፡ ኲሎ ፡ ከዋክብተ ፡ ዐቢያነ ፡ እለ ፡
                     ኀፍረቶሙ ፡ ከመ ፡ ኀፍረተ ፡ አፍራስ ፡ ወአሠሮሙ ፡ ለኲሎሙ ፡ በእደዊሆሙ ፡ ወበእገሪሆሙ ፡ ወወደዮሙ ፡ በንቅዐተ ፡
                     ምድር ። </ab>
               </div>
               <div type="textpart" subtype="chapter" n="89">
                  <ab>ወ ፡ ፩እምእልኩ ፡ ፬ሖረ ፡ ኀበ ፡ እልኩ ፡ አልህምት ፡ ጸዐዳ ፡ ወመሀሮ ፡ ምሥጢረ ፡ እንዘ ፡ ይርዕድ ፡ ውእቱ ፡
                     ላህም ፡ ተወልደ ፡ ወኮነ ፡ ሰብአ ፡ ወፀረበ ፡ ሎቱ ፡ መስቀረ ፡ ዐቢየ ፡ ወነበረ ፡ ዲቤሃ ፡ ወ፫አልህምት ፡ ነበሩ ፡
                     ምስሌሁ ፡ በይእቲ ፡ መስቀር ፡ ወተከድነ ፡ ላዕሌሆሙ ። ወአልዐልኩ ፡ ካዕበ ፡ አዕይንትየ ፡ መንገለ ፡ ሰማይ ፡ ወርኢኩ
                     ፡ ናህሰ ፡ ልዑለ ፡ ወ፯አስራብ ፡ ዲቤሁ ፡ ወእልኩ ፡ አስራብ ፡ ያውኅዙ ፡ በ፩ዐፀድ ፡ ማየ ፡ ብዙኀ ። ወርኢኩ ፡ ካዕበ
                     ፡ ወነዋ ፡ አንቅዕታት ፡ ተርኊ ፡ ዲበ ፡ ምድር ፡ በውእቱ ፡ ዐጸድ ፡ ዐቢይ ፡ ወአኀዘ ፡ ውእቱ ፡ ማይ ፡ ይፍላኅ ፡
                     ወይትነሣእ ፡ ዲበ ፡ ምድር ፡ ወኢያርአዮ ፡ ለውእቱ ፡ ዐፀድ ፡ እስከ ፡ ኲሉ ፡ ምድሩ ፡ ተከድነ ፡ በማይ ። ወበዝኀ ፡
                     ዲቤሁ ፡ ማይ ፡ ወጽልመት ፡ ወጊሜ ፡ ወእሬኢ ፡ መልዕልቶ ፡ ለዝኩ ፡ ማይ ፡ ወተለዐለ ፡ ውእቱ ፡ ማይ ፡ መልዕልቶ ፡
                     ለውእቱ ፡ ዐጸድ ፡ ወይክዑ ፡ መልዕልቶ ፡ ለዐጸድ ፡ ወቆመ ፡ ዲበ ፡ ምድር ። ወኲሎሙ ፡ አልህምት ፡ እለ ፡ ውእቱ ፡
                     ዐጸድ ፡ ተጋብኡ ፡ እስከነ ፡ ርኢክዎሙ ፡ ይሠጠሙ ፡ ወይትወሐጡ ፡ ወይትሐጐሉ ፡ በውእቱ ፡ ማይ ። ወውእቱ ፡ መስቀር ፡
                     ይፀቢ ፡ ዲበ ፡ ማይ ፡ ወኲሎሙ ፡ አልህምት ፡ ወነጌያት ፡ ወአግማል ፡ ወአዕዱግ ፡ ተሰጥሙ ፡ ውስተ ፡ ምድር ፡ ወኲሉ ፡
                     እንስሳ ፡ ወኢክህልኩ ፡ ርእዮቶሙ ፡ ወእሙንቱ ፡ ስእኑ ፡ ወጺአ ፡ ወተኀጒሉ ፡ ወተሰጥሙ ፡ ውስተ ፡ ቀላይ ። ወካዕበ ፡
                     ርኢኩ ፡ በራእይ ፡ እስከ ፡ ሰሰሉ ፡ እልኩ ፡ አስራብ ፡ እምዝኩ ፡ ናህስ ፡ ልዑል ፡ ወንቅዐተ ፡ ምድር ፡ ዐረየ ፡
                     ወመዓምቃት ፡ ካልአት ፡ ተፈትሑ ። ወአኀዘ ፡ ማይ ፡ ይረድ ፡ ውስቴቶሙ ፡ እስከነ ፡ ተከሥተ ፡ ምድር ፡ ወውእቱ ፡
                     መስቀር ፡ ነበረ ፡ ዲበ ፡ ምድር ፡ ወተግኅሠት ፡ ጽልመት ፡ ወኮነ ፡ ብርሃን ። ወውእቱ ፡ ላህም ፡ ጸዐዳ ፡ ዘኮነ ፡
                     ብእሴ ፡ ወጽአ ፡ እምዝኩ ፡ መስቀር ፡ ወ፫አልህምት ፡ ምስሌሁ ፡ ወኮነ ፡ ፩ዝኩ ፡ እም ፡ ፫አልህምት ፡ ፀዐዳ ፡ ይመስሎ
                     ፡ ለዝኩ ፡ ላህም ፡ ወ፩እምኔሆሙ ፡ ቀይሕ ፡ ከመ ፡ ደም ፡ ወ፩ጸሊም ፡ ወውእቱ ፡ ዝኩ ፡ ላህም ፡ ጸዐዳ ፡ ኀለፈ ፡
                     እምኔሆሙ ። ወአኀዙ ፡ ይለዱ ፡ አራዊተ ፡ ገዳም ፡ ወአዕዋፍ ፡ ወኮነ ፡ እምኔሆሙ ፡ ዘእምኲሎሙ ፡ ኅብረ ፡ አሕዛብ ፡
                     አናብስተ ፡ ወአናምርተ ፡ ወአካልብተ ፡ ወአዝእብተ ፡ ወአጽዕብተ ፡ ወሐራውያ ፡ ገዳም ፡ ወቈናጽለ ፡ ወግሔያተ ፡ ወሐንዘረ
                     ፡ ወሲሲተ ፡ ወአውስተ ፡ ወሆባየ ፡ ወፎንቃሰ ፡ ወቋዓተ ፡ ወተወልደ ፡ ማእከሎሙ ፡ ላህም ፡ ጸዐዳ ። ወአኀዙ ፡ ይትናሰኩ
                     ፡ በበይናቲሆሙ ፡ ፩ምስለ ፡ ካልኡ ፡ ወዝኩ ፡ ላህም ፡ ጸዐዳ ፡ ዘተወልደ ፡ ማእከሎሙ ፡ ወለደ ፡ አድገ ፡ ገዳም ፡
                     ወላህመ ፡ ጸዐዳ ፡ ምስሌሁ ፡ ወበዝኀ ፡ አድገ ፡ ገዳም ። ወውእቱ ፡ ላህም ፡ ዘተወልደ ፡ እምኔሁ ፡ ወለደ ፡ ሐራውያ ፡
                     ገዳም ፡ ጸሊመ ፡ ወበግዐ ፡ ፀዐዳ ፡ ወውእቱ ፡ ሐራውያ ፡ ገዳም ፡ ወለደ ፡ አኅርወ ፡ ብዙኃነ ፡ ወውእቱ ፡ በግዕ ፡
                     ወለደ ፡ ፲ወ፪አባግዐ ። ወሶበ ፡ ልህቁ ፡ እልክቱ ፡ ፲ወ፪አባግዕ ፡ ለ፩እምኔሆሙ ፡ መጠውዎ ፡ ለአዕዱግ ፡ ወእሉ ፡
                     አዕዱግ ፡ ካዕበ ፡ መጠውዎ ፡ ለዝኩ ፡ በግዕ ፡ ለአዝእብት ፡ ወልህቀ ፡ ዝኩ ፡ በግዕ ፡ ማእከለ ፡ አዝእብት ። ወእግዚእ
                     ፡ አምጽኦሙ ፡ ለ፲ወ፩አባግዕ ፡ ከመ ፡ ይኅድሩ ፡ ምስሌሁ ፡ ወይትረዐዩ ፡ ምስሌሁ ፡ ማእከለ ፡ አዝእብት ፡ ወበዝኁ ፡
                     ወኮኑ ፡ መራዕየ ፡ ብዙኃነ ፡ ዘአባግዕ ። ወወጠኑ ፡ አዝእብት ፡ እንዘ ፡ ይፈርሕዎሙ ፡ ወአጥወቅዎሙ ፡ እስከ ፡ ያሐልቁ
                     ፡ ደቂቆሙ ፡ ወገደፉ ፡ ደቂቆሙ ፡ በውኂዘ ፡ ማይ ፡ ብዙኅ ፡ ወእልኩ ፡ አባግዕ ፡ ወጠኑ ፡ ይጽርሑ ፡ በእንተ ፡ ደቂቆሙ
                     ፡ ወይሰክዩ ፡ ኀበ ፡ እግዚኦሙ ። ወበግዕ ፡ ዘድኅነ ፡ እምነ ፡ አዝእብት ፡ ነፍጸ ፡ ወኀለፈ ፡ ውስተ ፡ አዕዱገ ፡
                     ገዳም ፡ ወርኢክዎሙ ፡ ለአባግዕ ፡ እንዘ ፡ የዐወይዉ ፡ ወይጸርሑ ፡ ወይስእልዎ ፡ ለእግዚኦሙ ፡ በኲሉ ፡ ኃይሎሙ ፡ እስከ
                     ፡ ወረደ ፡ ዝኩ ፡ እግዚአ ፡ አባግዕ ፡ ኀበ ፡ ቃሎሙ ፡ ለአባግዕ ፡ እምጽርሕ ፡ ልዑል ፡ ወበጽሐ ፡ ኀቤሆሙ ፡ ወርእዮሙ
                     ። ወጸውዖ ፡ ለዝኩ ፡ በግዕ ፡ ዘተኀጥአ ፡ እምአዝእብት ፡ ወተናገሮ ፡ በእንተ ፡ አዝእብት ፡ ከመ ፡ ያስምዕ ፡ ላዕሌሆሙ
                     ፡ ከመ ፡ ኢይግሥሥዎሙ ፡ ለአባግዕ ። ወሖረ ፡ በግዕ ፡ ኀበ ፡ አዝእብት ፡ በቃለ ፡ እግዚእ ፡ ወካልእ ፡ በግዕ ፡
                     ተራከቦ ፡ ለውእቱ ፡ በግዕ ፡ ወሖረ ፡ ምስሌሁ ፡ ወቦኡ ፡ ክልኤሆሙ ፡ ኅቡረ ፡ ውስተ ፡ ማኅበሮሙ ፡ ለእልኩ ፡ አዝእብት
                     ፡ ወተናገርዎሙ ፡ ወአስምዑ ፡ ዲቤሆሙ ፡ ከመ ፡ እምይእዜ ፡ ኢይግሥሥዎሙ ፡ ለአባግዕ ። ወእምኔሁ ፡ ርኢክዎሙ ፡
                     ለአዝእብት ፡ ወእፎ ፡ ጸንዑ ፡ ፈድፋደ ፡ ዲበ ፡ አባግዕ ፡ በኲሉ ፡ ኀይሎሙ ፡ ወአባግዕ ፡ ጸርሑ ። ወእግዚኦሙ ፡ መጽአ
                     ፡ ኀቤሆሙ ፡ ለአባግዕ ፡ ወአኀዘ ፡ ይዝብጦሙ ፡ ለእልኩ ፡ አዝእብት ፡ ወአዝእብት ፡ አኀዙ ፡ የዐውይዉ ፡ ወአባግዕ ፡
                     አርመሙ ፡ ወእምሶቤሃ ፡ ኢጸርሑ ። ወርኢክዎሙ ፡ ለአባግዕ ፡ እስከ ፡ ወጽኡ ፡ እምአዝእብት ፡ ወአዝእብት ፡ ተጸለሉ ፡
                     አዕይንቲሆሙ ፡ ወወጽኡ ፡ እንዘ ፡ ይተልውዎሙ ፡ ለአባግዕ ፡ እልኩ ፡ አዝእብት ፡ በኲሉ ፡ ኀይሎሙ ። ወእግዚኦሙ ፡
                     ለአባግዕ ፡ ሖረ ፡ ምስሌሆሙ ፡ እንዘ ፡ ይመርሆሙ ፡ ወኲሎሙ ፡ አባግዒሁ ፡ ተለውዎ ፡ ወገጹ ፡ ስቡሕ ፡ ወግሩም ፡ ራእዩ
                     ፡ ወክብር ። ወአዝእብትሰ ፡ አኀዙ ፡ ይትልውዎሙ ፡ ለእልኩ ፡ አባግዕ ፡ እስከ ፡ ተራከብዎሙ ፡ በአሐቲ ፡ አይገ ፡ ማይ
                     ። ወውእቱ ፡ አይገ ፡ ማይ ፡ ተሰጠ ፡ ወቆመ ፡ ማይ ፡ እምዝየ ፡ ወእምዝየ ፡ በቅድመ ፡ ገጾሙ ፡ ወእግዚኦሙ ፡ እንዘ ፡
                     ይመርሖሙ ፡ ወቆመ ፡ ማእከሎሙ ፡ ወማእከለ ፡ አዝእብት ። ወዓዲሆሙ ፡ እልኩ ፡ አዝእብት ፡ ኢርእይዎሙ ፡ ለአባግዕ ፡
                     ወሖሩ ፡ ማእከለ ፡ ዝኩ ፡ አይገ ፡ ማይ ፡ ወአዝእብት ፡ ተለውዎሙ ፡ ለአባግዕ ፡ ወሮጹ ፡ ድኅረሆሙ ፡ እልኩ ፡ አዝእብት
                     ፡ በውእቱ ፡ አይገ ፡ ማይ ። ወሶበ ፡ ርእይዎ ፡ ለእግዚኦሙ ፡ ለአባግዕ ፡ ገብኡ ፡ ከመ ፡ ይጒየዩ ፡ እምቅድመ ፡ ገጹ
                     ፡ ወዝኩ ፡ አይገ ፡ ማይ ፡ ተጋብአ ፡ ወኮነ ፡ ከመ ፡ ፍጥረቱ ፡ ፍጡነ ፡ ወመልአ ፡ ማይ ፡ ወተለዐለ ፡ እስከ ፡
                     ከደኖሙ ፡ ለእልኩ ፡ አዝእብት ። ወርኢኩ ፡ እስከ ፡ ተሐጒሉ ፡ ኲሎሙ ፡ አዝእብት ፡ እለ ፡ ተለውዎሙ ፡ ለእልኩ ፡
                     አባግዕ ፡ ወተሰጥሙ ። ወአባግዕሰ ፡ ኀለፉ ፡ እምዝኩ ፡ ማይ ፡ ወወጽኡ ፡ ውስተ ፡ በድው ፡ ኀበ ፡ አልቦ ፡ ማይ ፡
                     ወሣዕር ፡ ወአኀዙ ፡ ይክሥቱ ፡ አዕይንቲሆሙ ፡ ወይርአዩ ፡ ወርኢኩ ፡ እግዚኦሙ ፡ ለአባግዕ ፡ ይርእዮሙ ፡ ወይሁቦሙ ፡
                     ማየ ፡ ወሣዕረ ፡ ወዝኩ ፡ በግዕ ፡ እንዘ ፡ የሐውር ፡ ወይመርሖሙ ። ወዐርገ ፡ ዝኩ ፡ በግዕ ፡ ዲበ ፡ ድማሑ ፡ ለዝኩ
                     ፡ ኰኲሕ ፡ ነዋኅ ፡ ወእግዚኦሙ ፡ ለአባግዕ ፡ ፈነዎ ፡ ኀቤሆሙ ። ወእምኔሁ ፡ ርኢክዎ ፡ ለእግዚአ፡ አባግዕ ፡ ዘቆመ ፡
                     ቅድሜሆሙ ፡ ወራእዩ ፡ ግሩም ፡ ወኀያል ፡ ወኲሎሙ ፡ እልኩ ፡ አባግዕ ፡ ርእይዎ ፡ ወፈርሁ ፡ እምገጹ ። ወኲሎሙ ፡ እልኩ
                     ፡ ይፈርሁ ፡ ወይርዕዱ ፡ እምኔሁ ፡ ወይጸርሑ ፡ ድኅሬሁ ፡ ለዝኩ ፡ በግዕ ፡ ምስሌሁ ፡ ዘሀሎ ፡ ለካልእ ፡ በግዕ ፡
                     ዘኮነ ፡ ማእከሎሙ ፡ እስመ ፡ ኢንክል ፡ ቅድመ ፡ እግዚእነ ፡ ወኢነጽሮቶ ። ወገብአ ፡ ዝኩ ፡ በግዕ ፡ ዘይመርሖሙ ፡
                     ወዐርገ ፡ በድማሐ ፡ ዝኩ ፡ ኰኲሕ ፡ ወአባግዕ ፡ አኀዙ ፡ ይጸለሉ ፡ አዕይንቲሆሙ ፡ ወይስሐቱ ፡ እምፍኖት ፡ እንተ ፡
                     አርአዮሙ ፡ ወዝኩ ፡ በግዕ ፡ ኢያእመረ ። ወእግዚኦሙ ፡ ለአባግዕ ፡ ተምዐ ፡ ዲቤሆሙ ፡ ዐቢየ ፡ መዐተ ፡ ወአእመረ ፡
                     ዝኩ ፡ በግዕ ፡ ወወረደ ፡ እምነ ፡ ድማሑ ፡ ለኰኲሕ ፡ ወመጽአ ፡ ኀበ ፡ አባግዕ ፡ ወረከበ ፡ መብዝኅቶሙ ፡ ዘጽሉል ፡
                     አዕይንቲሆሙ ፡ ወእለ ፡ ስሕቱ ፡ እምፍኖቱ ። ወሶበ ፡ ርእይዎ ፡ ፈርሁ ፡ ወርዕዱ ፡ እምቅድመ ፡ ገጹ ፡ ወፈቀዱ ፡ ከመ
                     ፡ ይግብኡ ፡ ለዐጸደ ፡ ዚአሆሙ ። ወዝኩ ፡ በግዕ ፡ ነሥአ ፡ ምስሌሁ ፡ ባዕዳነ ፡ አባግዐ ፡ ወቦአ ፡ ኀበ ፡ እልኩ ፡
                     አባግዕ ፡ እለ ፡ ስሕቱ ፡ ወእምዝ ፡ አኀዘ ፡ ይቅትሎሙ ፡ ወአባግዕ ፡ ፈርሁ ፡ እምገጹ ፡ ወአግብኦሙ ፡ ውእቱ ፡ በግዕ
                     ፡ ለእልኩ ፡ አባግዕ ፡ እለ ፡ ስሕቱ ፡ ወገብኡ ፡ ውስተ ፡ አዕጻዲሆሙ ። ወርኢኩ ፡ በህየ ፡ ራእየ ፡ እስከ ፡ ውእቱ ፡
                     በግዕ ፡ ኮነ ፡ ብእሴ ፡ ወሐነጸ ፡ ቤተ ፡ ለእግዚአ ፡ አባግዕ ፡ ወለኲሎሙ ፡ አባግዕ ፡ አቀሞሙ ፡ በውእቱ ፡ ቤት ።
                     ወርኢኩ ፡ እስከ ፡ ሰከበ ፡ ውእቱ ፡ በግዕ ፡ ዘተራከቦ ፡ ለዝኩ ፡ በግዕ ፡ ዘመርሖሙ ፡ ለአባግዕ ፡ ወርኢኩ ፡ እስከ ፡
                     ተኀጒሉ ፡ ኲሎሙ ፡ አባግዕ ፡ ዐቢያን ፡ ወንኡሳን ፡ ተንሥኡ ፡ ህየንቴሆሙ ፡ ወቦኡ ፡ ውስተ ፡ መርዔት ፡ ወቀርቡ ፡ ኀበ
                     ፡ ፈለገ ፡ ማይ ። ወዝኩ ፡ በግዕ ፡ ዘይመርሆሙ ፡ ዘኮነ ፡ ብእሴ ፡ ተሌለየ ፡ እምኔሆሙ ፡ ወሰከበ ፡ ወኲሎሙ ፡ አባግዕ
                     ፡ ኀሠሥዎ ፡ ወጸርሑ ፡ ዲቤሁ ፡ ዐቢየ ፡ ጽራሐ ። ወርኢኩ ፡ እስከ ፡ አርመሙ ፡ እምጽራሑ ፡ ለዝኩ ፡ በግዕ ፡ ወኀለፍዎ
                     ፡ ለዝኩ ፡ ውኂዘ ፡ ማይ ፡ ወቆሙ ፡ አባግዕ ፡ ኲሎሙ ፡ እለ ፡ ይመርሕዎሙ ፡ ተክሎሙ ፡ ለእለ ፡ ሰከብ ፡ ወመርሕዎሙ ።
                     ወርኢኩ ፡ አባግዕ ፡ እስከ ፡ ይበውኡ ፡ ውስተ ፡ መካን ፡ ሠናይ ፡ ወምድር ፡ ሐዋዝ ፡ ወስብሕት ፡ ወርኢኩ ፡ እልኩ ፡
                     አባግዕ ፡ እስከ ፡ ጸግቡ ፡ ወውእቱ ፡ ቤት ፡ ማእከሎሙ ፡ በምድር ፡ ሐዋዝ ። ወቦ ፡ ኀበ ፡ ይትከሠታ ፡ አዕይንቲሆሙ ፡
                     ወቦ ፡ ኀበ ፡ ይጼለላ ፡ እስከ ፡ ተንሥአ ፡ ካልእ ፡ በግዕ ፡ ወመርሆሙ ፡ ወአግብኦሙ ፡ ለኲሎሙ ፡ ወተከሥታ ፡
                     አዕይንቲሆሙ ። ወአኀዙ ፡ አክላብ ፡ ወቈናጽል ፡ ወሐራውያ ፡ ሐቅል ፡ ይብልዕዎሙ ፡ ለእልኩ ፡ አባግዕ ፡ እስከ ፡ ተንሥአ
                     ፡ ካልእ ፡ በግዕ ፡ [እግዚአ ፡ አባግዕ ፡ ] ፡ ፩እምኔሆሙ ፡ ሐርጌ ፡ ዘይመርሆሙ ። ወዝኩ ፡ ሐርጌ ፡ አኀዘ ፡ ይውጋዕ
                     ፡ እምዝየ ፡ ወእምዝየ ፡ እልክተ ፡ አክላበ ፡ ወቈናጽለ ፡ ወሐራውያ ፡ ገዳም ፡ እስከ ፡ ለኲሎሙ ፡ አኅጐሎሙ ። ወውእቱ
                     ፡ በግዕ ፡ ተፈትሐ ፡ አዕይንቲሁ ፡ ወርእየ ፡ ዝኰ ፡ ሐርጌ ፡ ዘማእከለ ፡ አባግዕ ፡ ዘኀደገ ፡ ስብሐቶ ፡ ወአኀዘ ፡
                     ይጒድዖሙ ፡ ለእሙንቱ ፡ አባግዕ ፡ ወኬዶሙ ፡ ወሖረ ፡ ዘእንበለ ፡ ተድላ ። ወእግዚኦሙ ፡ ለአባግዕ ፡ ፈነዎ ፡ ለበግዕ ፡
                     ኀበ ፡ ካልእ ፡ በግዕ ፡ ወአንሥኦ ፡ ከመ ፡ ይኩን ፡ ሐርጌ ፡ ወይምርሆሙ ፡ ለአባግዕ ፡ ህየንተ ፡ ዝኩ ፡ በግዕ ፡
                     ዘኀደገ ፡ ስብሐቲሁ ። ወሖረ ፡ ኀቤሁ ፡ ወተናገሮ ፡ ለባሕቲቱ ፡ ወአንሥኦ ፡ ለውእቱ ፡ ሐርጌ ፡ ወገብሮ ፡ መኰንነ ፡
                     ወመራሔ ፡ ለአባግዕ ፡ ወበኲሉዝ ፡ እልኩ ፡ አክላብ ፡ ያጽዕቅዎሙ ፡ ለአባግዕ ። ወሐርጌ ፡ ቀዳማዊ ፡ ሰደዶ ፡ ለዝኩ ፡
                     ሐርጌ ፡ ደኃራዊ ፡ ወተንሥአ ፡ ዝኩ ፡ ሐርጌ ፡ ደኀራዊ ፡ ወነፍጸ ፡ እምቅድመ ፡ ገጹ ፡ ወርኢኩ ፡ እስከ ፡ አውደቅዎ ፡
                     እልኩ ፡ አክላብ ፡ ለሐ ፡ ርጌ ፡ ቀዳማዊ ። ወተንሥአ ፡ ዝኩ ፡ ሐርጌ ፡ ደኀራዊ ፡ ወመርሖሙ ፡ ለአባግዕ ፡ ንኡሳን ፡
                     ወዝኩ ፡ ሐርጌ ፡ ወለደ ፡ አባግዐ ፡ ብዙኃነ ፡ ወሰከበ ፡ ወበግዕ ፡ ንዑስ ፡ ኮነ ፡ ሐርጌ ፡ ህየንቴሁ ፡ ወኮነ ፡
                     መኰንነ ፡ ወመራሔ ፡ ለእልክቱ ፡ አባግዕ ። ወልህቁ ፡ ወበዝኁ ፡ እልኩ ፡ አባግዕ ፡ ወኲሎሙ ፡ አክላብ ፡ ወቈናጽል ፡
                     ወሐራውያ ፡ ገዳም ፡ ፈርሁ ፡ ወነፍጹ ፡ እምኔሁ ፡ ወውእቱ ፡ ሐርጌ ፡ ጐድአ ፡ ወቀተለ ፡ ኲሎ ፡ አራዊተ ፡ ወኢክህሉ ፡
                     ዳግመ ፡ እልኩ ፡ አራዊት ፡ ማእከለ ፡ አባግዕ ፡ ወምንተኒ ፡ ግሙሩ ፡ ኢመ ፡ ሠጡ ፡ እምኔሆሙ ። ወዝኩ ፡ ቤት ፡ ኮነ
                     ፡ ዐቢየ ፡ ወርኂበ ፡ ወተሐንጸ ፡ ለእልኩ ፡ አባግዕ ፡ ማኅፈድ ፡ ነዋኅ ፡ ዲበ ፡ ዝኩ ፡ ቤት ፡ ለእግዚአ ፡ አባግዕ ፡
                     ወተትሕተ ፡ ዝኩ ፡ ቤት ፡ ወማኅፈድሰ ፡ ተለዐለ ፡ ወኮነ ፡ ነዋኀ ፡ ወእግዚአ ፡ አባግዕ ፡ ቆመ ፡ ዲበ ፡ ውእቱ ፡
                     ማኅፈድ ፡ ወማእደ ፡ ምልእተ ፡ አቅረቡ ፡ በቅድሜሁ ። ወርኢክዎሙ ፡ ካዕበ ፡ ለእልኩ ፡ አባግዕ ፡ ካዕበ ፡ ከመ ፡ ስሕቱ
                     ፡ ወሖሩ ፡ በብዙኅ ፡ ፍናዋት ፡ ወኀደጉ ፡ ዝኰ ፡ ቤተ ፡ ዚአሆሙ ፡ ወእግዚኦሙ ፡ ለአባግዕ ፡ ጸውዐ ፡ እምውስቴቶሙ ፡
                     ለአባግዕ ፡ ወለአኮሙ ፡ ኀበ ፡ አባግዕ ፡ ወአባግዕ ፡ አኀዙ ፡ ይቅትልዎሙ ። ወ፩እምኔሆሙ ፡ ድኅነ ፡ ወኢተቀትለ ፡
                     ወቀነጸ ፡ ወጸርሐ ፡ ዲበ ፡ አባግዕ ፡ ወፈቀዱ ፡ ይቅትልዎ ፡ ወእግዚአ ፡ አባግዕ ፡ አድኀኖ ፡ እምእዴሆሙ ፡ ለአባግዕ ፡
                     ወአዕረጎ ፡ ኀቤየ ፡ ወአንበሮ ። ወካልኣነ ፡ አባግዐ ፡ ብዙኃነ ፡ ፈነወ ፡ ኀቤሆሙ ፡ ለእልኩ ፡ አባግዕ ፡ ያስምዑ ፡
                     ወየዐውይዉ ፡ ዲቤሆሙ ። ወእምኔሁ ፡ ርኢኩ ፡ ሶበ ፡ ኀደጉ ፡ ቤቶ ፡ ለእግዚአ ፡ አባግዕ ፡ ወማኅፈዶ ፡ እምኲሉ ፡ ስሕቱ
                     ፡ ወተጸለላ ፡ አዕይንቲሆሙ ፤ ወርኢኩ ፡ እግዚአ ፡ አባግዕ ፡ ከመ ፡ ገብረ ፡ ቀትለ ፡ ብዙኀ ፡ ዲቤሆሙ ፡ በበመራዕይሆሙ
                     ፡ እስከ ፡ ይጼውዕዎ ፡ እልኩ ፡ አባግዕ ፡ ለዝኩ ፡ ቀትል ፡ ወአግብኡ ፡ መካኖ ። ወኀደጎሙ ፡ ውስተ ፡ እደ ፡ አናብስት
                     ፡ ወአናምርት ፡ ወአዝእብት ፡ ወአጽዕብት ፡ ወውስተ ፡ እደ ፡ ቈናጽል ፡ ወዲበ ፡ ኲሉ ፡ አራዊት ፡ ወአኀዙ ፡ እልክቱ ፡
                     አራዊተ ፡ ገዳም ፡ ይምስጥዎሙ ፡ ለእልኩ ፡ አባግዕ ። ወርኢኩ ፡ ከመ ፡ ኀደጎ ፡ ለዝኩ ፡ ቤተ ፡ ዚአሆሙ ፡ ወማኅፈዶሙ
                     ፡ ወወደዮሙ ፡ ለኲሎሙ ፡ ውስተ ፡ እደ ፡ አናብስት ፡ ከመ ፡ ይምስጥዎሙ ፡ ወከመ ፡ ይብልዕዎሙ ፡ ውስተ ፡ እደዊሆሙ ፡
                     ለኲሎሙ ፡ አራዊት ። ወአነ ፡ አኀዝኩ ፡ እጽራሕ ፡ በኲሉ ፡ ኀይልየ ፡ ወእጸውዖ ፡ ለእግዚአ ፡ አባግዕ ፡ ወአርእዮ ፡
                     በእንተ ፡ አባግዕ ፡ እስመ ፡ ተበልዑ ፡ እምኲሎሙ ፡ አራዊተ ፡ ገዳም ። ወውእቱ ፡ አርመመ ፡ እንዘ ፡ ይሬኢ ፡ ወተፈሥሐ
                     ፡ እስመ ፡ ተበልዑ ፡ ወተውሕጡ ፡ ወተሐይዱ ፡ ወኀደጎሙ ፡ ውስተ ፡ እደ ፡ ኲሎሙ ፡ አራዊት ፡ ለመብልዕ ። ወጸውዐ ፡
                     ፸ኖላውያነ ፡ ወገደፎሙ ፡ ለእልኩ ፡ አባግዕ ፡ ከመ ፡ ይርዐይዎሙ ፡ ወይቤ ፡ ለኖላውያን ፡ ወለፀማዶሙ ፡ ኲሉ ፡
                     ፩፩እምኔክሙ ፡ እምይእዜ ፡ ይርዐይዎሙ ፡ ለአባግዕ ፡ ወኲሎ ፡ ዘእኤዝዘክሙ ፡ አነ ፡ ግበሩ ። ወእሜጥወክሙ ፡ አነ ፡
                     በኊልቊ ፡ ወእነግረክሙ ፡ ዘይትሐጐል ፡ እምኔሆሙ ፡ ወኪያሆሙ ፡ አሕጒሉ ፡ ወመጠወ ፡ ሎሙ ፡ እልክተ ፡ አባግዐ ።
                     ወለካልእ ፡ ጸውዖ ፡ ወይቤሎ ፡ ለቡ ፡ ወርኢ ፡ ኲሎ ፡ ዘይገብሩ ፡ ኖሎት ፡ ዲበ ፡ እሉ ፡ አባግዕ ፡ እስመ ፡ ያሐጒሉ
                     ፡ እምውስቴቶሙ ፡ ፈድፋደ ፡ እምዘ ፡ አዘዝክዎሙ ። ወኲሎ ፡ ጽጋበ ፡ ወሐጒለ ፡ ዘይትገበር ፡ በኖሎት ፡ ጸሐፍ ፡ ሚመጠነ
                     ፡ ያኀጒልዎሙ ፡ በትእዛዝየ ፡ ወሚመጠነ ፡ ያሐጒሉ ፡ በርእሶሙ ፡ ወኲሎ ፡ ሐጒሎሙ ፡ ለለ ፡ ፩፩ ፡ ኖላዊ ፡ ጸሐፍ ፡
                     ዲቤሆሙ ። ወበኊልቊ ፡ አንብብ ፡ በቅድሜየ ፡ ወሚመጠነ ፡ ያሐጒሉ ፡ በርእሶሙ ፡ ወሚመጠነ ፡ ይሜጥውዎሙ ፡ ለሐጒል ፡ ከመ
                     ፡ ይኩን ፡ ሊተ ፡ ዝንቱ ፡ ስምዐ ፡ ዲቤሆሙ ፡ ከመ ፡ አእምር ፡ ኲሎ ፡ ግብሮሙ ፡ ለኖላውያን ፡ ከመ ፡ እመጥዎሙ ፡
                     ወእርአይ ፡ ዘይገብሩ ፡ ለእመ ፡ ይነብሩ ፡ በትእዛዝየ ፡ ዘአዘዝክዎሙ ፡ ወእመ ፡ አልቦ ። ወኢያእምሩ ፡ ወኢታርእዮሙ ፡
                     ወኢትዝልፎሙ ፡ አላ ፡ ጸሐፍ ፡ ኲሎ ፡ ሐጒሎሙ ፡ ለኖላውያን ፡ በበጊዜሁ ፡ ለለ ፡ ፩፩ ፡ ወአዕርግ ፡ ኀቤየ ፡ ኲሎ ።
                     ወርኢኩ ፡ እስከ ፡ ሶበ ፡ እልኩ ፡ ኖላውያን ፡ ይርዐዩ ፡ በጊዜሁ ፡ ወአኀዙ ፡ ይቅትሉ ፡ ወያሕጒሉ ፡ ብዙኃነ ፡
                     እምትእዛዞሙ ፡ ወኀደጉ ፡ እልክተ ፡ አባግዐ ፡ ውስተ ፡ እደ ፡ አናብስት ። ወበልዑ ፡ ወውሕጡ ፡ መብዝኅቶሙ ፡ ለእልኩ ፡
                     አባግዕ ፡ አናብስት ፡ ወአናምርት ፡ ወሐራውያ ፡ ገዳም ፡ በልዑ ፡ ምስሌሆሙ ፡ ወአውዐይዎ ፡ ለዝኩ ፡ ማኅፈድ ፡ ወከረይዎ
                     ፡ ለዝኩ ፡ ቤት ። ወኀዘንኩ ፡ ብዙኃ ፡ ጥቀ ፡ በእንተ ፡ ማኅፈድ ፡ እስመ ፡ ተከርየ ፡ ውእቱ ፡ ቤት ፡ ዘአባግዕ ፡
                     ወእምኔሁ ፡ እክህልኩ ፡ ርእዮቶሙ ፡ ለእልኩ ፡ አባግዕ ፡ ለእመ ፡ ይበውኡ ፡ ኀበ ፡ ዝኩ ፡ ቤት ። ወኖላውያን ፡
                     ወፀማዶሙ ፡ መጠውዎሙ ፡ ለእልኩ ፡ አባግዕ ፡ ለኲሉ ፡ አራዊት ፡ ከመ ፡ ይብልዕዎሙ ፡ ወኲሉ ፡ ፩፩እምኔሆሙ ፡ በጊዜሁ ፡
                     በኊልቊ ፡ ይትሜጠው ፡ ወኲሉ ፡ ፩፩እምኔሆሙ ፡ ለካልኡ ፡ በመጽሐፍ ፡ ይጽሕፍ ፡ ሚመጠነ ፡ ያሐጒል ፡ እምኔሆሙ ፡
                     [ለካልኡ ፡ በመጽሐፍ ፡ ] ። ወፈድፋደ ፡ እምሥርዐቶሙ ፡ ፩፩ ፡ ይቀትል ፡ ወያሐጒል ፡ ወአነ ፡ አኀዝኩ ፡ እብኪ ፡
                     ወአዐውዩ ፡ ብዙኀ ፡ ጥቀ ፡ በእንተ ፡ እልኩ ፡ አባግዕ ። ወከመዝ ፡ በራእይ ፡ ርኢክዎ ፡ ለዝኩ ፡ ዘይጽሕፍ ፡ እፎ ፡
                     ይጽሕፍ ፡ ፩ዘይትሐጐል ፡ እምነ ፡ እልኩ ፡ ኖላውያን ፡ በኲሉ ፡ ዕለት ፡ ወያዐርግ ፡ ወያዐርፍ ፡ ወያርኢ ፡ ኲሎ ፡
                     ኪያሁ ፡ መጽሐፈ ፡ ለእግዚአ ፡ አባግዕ ፡ ኲሎ ፡ ዘገብሩ ፡ ወኲሎ ፡ ዘአዕተተ ፡ ፩፩እምኔሆሙ ፡ ወኲሎ ፡ ዘመጠዉ ፡
                     ለሐጒል ። ወመጽሐፍ ፡ ተነበ ፡ በቅድመ ፡ እግዚአ ፡ አባግዕ ፡ ወነሥአ ፡ መጽሐፈ ፡ በእዱ ፡ ወአንበባ ፡ ወኀተማ ፡
                     ወአንበራ ። ወእምኔሁ ፡ ርኢኩ ፡ እንዘ ፡ ይርዕዩ ፡ ኖሎት ፡ ፲ወ፪ሰዓተ ፡ ወናሁ ፡ ፫እምእልኩ ፡ አባግዕ ፡ ገብኡ ፡
                     ወመጽኡ ፡ ወቦኡ ፡ ወአኀዙ ፡ እንዘ ፡ የሐንጹ ፡ ኲሎ ፡ ዘወድቀ ፡ እምውእቱ ፡ ቤት ፡ ወሐራውያ ፡ ገዳም ፡ ከልእዎሙ ፡
                     ወኢክህሉ ። ወአኀዙ ፡ ካዕበ ፡ ይሕንጹ ፡ ከመ ፡ ቀዳሚ ፡ ወአንሥእዎ ፡ ለውእቱ ፡ ማኅፈድ ፡ ወይሰመይ ፡ ማኅፈደ ፡
                     ነዋኀ ፡ ወአኀዙ ፡ ካዕበ ፡ እንዘ ፡ ያነብሩ ፡ ቅድመ ፡ ማኅፈድ ፡ ማእደ ፡ ወኲሉ ፡ ኅብስት ፡ ዘዲቤሁ ፡ ርኩስ ፡
                     ወኢኮነ ፡ ንጹሐ ። ወዲበ ፡ ኲሉ ፡ እሉ ፡ አባግዕ ፡ ጽሉላን ፡ አዕይንቲሆሙ ፡ ወኢይሬእዩ ፡ ወኖሎቶሙኒ ፡ ከማሁ ፡
                     ወይሜጥውዎሙ ፡ ለኖሎቶሙኒ ፡ ለሐጒል ፡ ፈድፋደ ፡ ወበእገሪሆሙ ፡ ኬድዎሙ ፡ ለአባግዕ ፡ ወበልዕዎሙ ። ወእግዚአ ፡ አባግዕ
                     ፡ አርመመ ፡ እስከነ ፡ ተዘርዘሩ ፡ ኲሉ ፡ አባግዕ ፡ ገዳመ ፡ ወተደመሩ ፡ ምስሌሆሙ ፡ ወኢያድኀንዎሙ ፡ እምእደ ፡
                     አራዊት ። ወዝኩ ፡ ዘይጽሕፍ ፡ መጽሐፈ ፡ አዕረጎ ፡ ወአርአዮ ፡ ወአንበበ ፡ ኀበ ፡ አብያተ ፡ እግዚአ ፡ አባግዕ ፡
                     ወያስተበቊዖ ፡ በእንቲአሆሙ ፡ ወይስእሎ ፡ እንዘ ፡ ያርእዮ ፡ ኲሎ ፡ ግብረ ፡ ኖሎቶሙ ፡ ወያሰምዕ ፡ በቅድሜሁ ፡ ዲበ ፡
                     ኲሉ ፡ ኖላውያን ። ወነሢኦ ፡ አንበረ ፡ ኀቤሁ ፡ ኪያሁ ፡ መጽሐፈ ፡ ወወጽአ ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/12/vers/13/intertext/916"
                        passive="betmas:LIT1340EnochE.4.89"/>
                  </listRelation>
               </div>
               <div type="textpart" subtype="chapter" n="90">
                  <ab>ወርኢኩ ፡ እስከ ፡ ዘመን ፡ ከመ ፡ ከመዝ ፡ ይርዕዩ ፡ ፴ወ፯ኖላውያን ፡ ወፈጸሙ ፡ ኲሎሙ ፡ በበጊዜሆሙ ፡ ከመ ፡
                     ቀዳምያን ፡ ወባዕዳን ፡ ተመጠውዎሙ ፡ ውስተ ፡ እደዊሆሙ ፡ ከመ ፡ ይርይዎሙ ፡ በበጊዜሆሙ ፡ ኲሉ ፡ ኖላውያን ፡ በበጊዜሁ
                     ። ወእምዝ ፡ ርኢኩ ፡ በራእይ ፡ ኲሉ ፡ አዕዋፈ ፡ ሰማይ ፡ መጽኡ ፡ አንስርት ፡ ወአውስት ፡ ወሆባይ ፡ ወቋዓት ፡
                     ወአንስርት ፡ ይመርሕዎሙ ፡ ለኲሎሙ ፡ አዕዋፍ ፡ ወአኀዙ ፡ ይብልዕዎሙ ፡ ለእልኩ ፡ አባግዕ ፡ ወይከርዩ ፡ አዕይንቲሆሙ ፡
                     ወይብልዕዎ ፡ ለሥጋሆሙ ። ወአባግዕ ፡ ጸርሑ ፡ እስመ ፡ ተበልዑ ፡ ሥጋሆሙ ፡ እምነ ፡ አዕዋፍ ፡ ወአነ ፡ ጸራሕኩ ፡
                     ወዐውየውኩ ፡ በንዋምየ ፡ ዲበ ፡ ውእቱ ፡ ኖላዊ ፡ ዘይርዕዮሙ ፡ ለአባግዕ ። ወርኢኩ ፡ እስከ ፡ ተበልዑ ፡ እልኩ ፡
                     አባግዕ ፡ እምአክላብ ፡ ወእምአንስርት ፡ ወእምሆባይ ፡ ወኢኀደጉ ፡ ሎሙ ፡ ሥጋ ፡ ግሙራ ፡ ወኢማእሰ ፡ ወኢሥርወ ፡ እስከ
                     ፡ ቆመ ፡ ባሕቲቶሙ ፡ አዕጽምቲሆሙ ፡ አዕጽምቲሆሙኒ ፡ ወድቁ ፡ ዲበ ፡ ምድር ፡ ወንእሱ ፡ አባግዕ ። ወርኢኩ ፡ እስከ ፡
                     ዘመን ፡ ይርዕዩ ፡ ፳ወ፫ኖላውያን ፡ ወፈጸሙ ፡ በበጊዜሆሙ ፡ ፶ወ፰ጊዜያተ ። ወንኡሳንሰ ፡ መሐስዓት ፡ ተወልዱ ፡ እምእልኩ
                     ፡ አባግዕ ፡ ጸዓድው ፡ ወአኀዙ ፡ አዕይንቲሆሙ ፡ ይክሥቱ ፡ ወይርአዩ ፡ ወይጽርሑ ፡ ኀበ ፡ አባግዕ ። ወአባግዕ ፡
                     ኢጸርሕዎሙ ፡ ወኢያፅምኡ ፡ ዘነገርዎሙ ፡ አላ ፡ ፈድፋደ ፡ ተጸመሙ ፡ ወተጸለሉ ፡ አዕይንቲሆሙ ፡ ፈድፋደ ፡ ወኀያለ ።
                     ወርኢኩ ፡ በራእይ ፡ ቋዓተ ፡ ከመ ፡ ሠረሩ ፡ ዲበ ፡ እልኩ ፡ መሐስዕ ፡ ወአኀዝዎ ፡ ለ፩እምእልኩ ፡ መሐስዕ ፡
                     ወቀጥቀጥዎሙ ፡ ለአባግዕ ፡ ወበልዕዎሙ ። ወርኢኩ ፡ እስከ ፡ ወጽአ ፡ ሎሙ ፡ አቅርነት ፡ ለእልኩ ፡ መሐስዕ ፡ ወቋዓት ፡
                     ያወድቅዎሙ ፡ ለአቅርንቲሆሙ ፡ ወርኢኩ ፡ እስከ ፡ በቈለ ፡ ፩ቀርን ፡ ዐቢይ ፡ ፩እምእልኩ ፡ አባግዕ ፡ ወተከሥታ ፡
                     አዕይንቲሆሙ ። ወርእየ ፡ ቦሙ ፡ ወተፈትሐ ፡ አዕይንቲሆሙ ፡ ወጸርሐ ፡ ሎሙ ፡ ለአባግዕ ፡ ወዳቤላት ፡ ርእይዎ ፡ ወሮጹ
                     ፡ ኲሎሙ ፡ ኀቤሁ ። ወምስለዝ ፡ ኩሉ ፡ እልኩ ፡ አንስርት ፡ ወአውስት ፡ ወቋዓት ፡ ወሆባይ ፡ እስከ ፡ ይእዜ ፡
                     ይመስጥዎሙ ፡ ለአባግዕ ፡ ወይሠርፉ ፡ ዲቤሆሙ ፡ ወይበልዕዎሙ ፡ ወአባግዕሰ ፡ ያረምሙ ፡ ወዳቤላት ፡ የዐወይዉ ፡ ወይጸርሑ
                     ። ወእልኩ ፡ ቋዓት ፡ ይትጋደሉ ፡ ወይትበአሱ ፡ ምስሌሁ ፡ ወፈቀዱ ፡ ያእትቱ ፡ ቀርኖ ፡ ወኢክህልዎ ። ወርኢክዎሙ ፡
                     እስከ ፡ መጽኡ ፡ ኖላውያን ፡ ወአንስርት ፡ ወእልኩ ፡ አውስት ፡ ወሆባይ ፡ ወጸርሑ ፡ ለቋዓት ፡ ከመ ፡ ይቀጥቅጥዎ ፡
                     ለቀርኑ ፡ ለዝኩ ፡ ዳቤላ ፡ ወተበአሱ ፡ ምስሌሁ ፡ ወተቃተሉ ፡ ወውእቱ ፡ ይትበአስ ፡ ምስሌሆሙ ፡ ወጸርሐ ፡ ከመ ፡
                     ትምጽኦ ፡ ረድኤቱ ። ወርኢኩ ፡ እስከ ፡ መጽአ ፡ ዝኩ ፡ ብእሲ ፡ ዘጸሐፈ ፡ አስማቲሆሙ ፡ ለኖሎት ፡ ወያዐርግ ፡ ቅድሜሁ
                     ፡ ለእግዚአ ፡ አባግዕ ፡ ወውእቱ ፡ ረድኦ ፡ ወአርአዮ ፡ ኲሎ ፡ ወረደ ፡ ረድኤቱ ፡ ለዝኩ ፡ ዳቤላ ። ወርኢኩ ፡ እስከ
                     ፡ መጽአ ፡ ኀቤሆሙ ፡ ዝኩ ፡ እግዚአ ፡ አባግዕ ፡ በመዐት ፡ ወእለ ፡ ርእይዎ ፡ ኲሎሙ ፡ ነፍጹ ፡ ወወድቁ ፡ ኲሎሙ ፡
                     ውስተ ፡ ጽላሎቱ ፡ እምቅድመ ፡ ገጹ ። ኲሎሙ ፡ አንስርት ፡ ወአውስት ፡ ወቋዓት ፡ ወሆባይ ፡ ተጋብኡ ፡ ወአምጽኡ ፡
                     ምስሌሆሙ ፡ ኲሎ ፡ አባግዐ ፡ ገዳም ፡ ወመጽኡ ፡ ኲሎሙ ፡ ኅብረ ፡ ወተራድኡ ፡ ከመ ፡ ይቀጥቅጥዎ ፡ ለዝኩ ፡ ቀርነ ፡
                     ዳቤላ ። ወርኢክዎ ፡ ለዝኩ ፡ ብእሲ ፡ ዘይጽሕፍ ፡ መጽሐፈ ፡ በቃለ ፡ እግዚእ ፡ እስከ ፡ ፈትሖ ፡ ለውእቱ ፡ መጽሐፈ ፡
                     ሐጒል ፡ ዘአሕጐሉ ፡ እልኩ ፡ ፲ወ፪ኖሎት ፡ ደኃርያን ፡ ወአርአየ ፡ ከመ ፡ ፈድፋደ ፡ እምቅድሜሆሙ ፡ አሕጐሉ ፡ ቅድመ ፡
                     እግዚአ ፡ አባግዕ ። ወርኢኩ ፡ እስከ ፡ መጽአ ፡ ኀቤሆሙ ፡ እግዚአ ፡ አባግዕ ፡ ወነሥአ ፡ በእዱ ፡ በትረ ፡ መዐት ፡
                     ወዘበጣ ፡ ለምድር ፡ ወተሰጠት ፡ ምድር ፡ ወኲሎሙ ፡ አራዊት ፡ ወአዕዋፈ ፡ ሰማይ ፡ ወድቁ ፡ እምእልኩ ፡ አባግዕ ፡
                     ወተሠጥሙ ፡ በምድር ፡ ወተከድነት ፡ ዲቤሆሙ ። ወርኢኩ ፡ እስከ ፡ ተውህበ ፡ ለአባግዕ ፡ ሰይፍ ፡ ዐቢይ ፡ ወወጽኡ ፡
                     አባግዕ ፡ ዲበ ፡ እሉ ፡ አራዊተ ፡ ገዳም ፡ ከመ ፡ ይቅትልዎሙ ፡ ወኲሎሙ ፡ አራዊት ፡ ወአዕዋፈ ፡ ሰማይ ፡ ነፍጹ ፡
                     እምቅድመ ፡ ገጾሙ ። ወርኢኩ ፡ እስከ ፡ መንበር ፡ ተሐንጸ ፡ በምድር ፡ ሐዋዝ ፡ ወነበረ ፡ ዲቤሁ ፡ እግዚአ ፡ አባግዕ
                     ፡ ወነሥአ ፡ ኲሎ ፡ መጻሕፍተ ፡ ኅቱማተ ፡ ወፈትሖን ፡ ለእማንቱ ፡ መጻሕፍት ፡ በቅድመ ፡ እግዚአ ፡ አባግዕ ። ወጸውዖሙ
                     ፡ እግዚእ ፡ ለእኩ ፡ ፯ጸዓድው ፡ ቀዳማውያን ፡ ወአዘዘ ፡ ከመ ፡ ያምጽኡ ፡ ቅድሜሁ ፡ እምኮከብ ፡ ቀዳማዊ ፡ ዘይቀድም
                     ፡ እምነ ፡ እልኩ ፡ ከዋክብት ፡ እለ ፡ ኀፍረቶሙ ፡ ከመ ፡ ኀፍረተ ፡ አፍራስ ፡ ወለኮከብ ፡ ቀዳማዊ ፡ ዘወድቀ ፡ ቅድመ
                     ፡ ወአምጽእዎሙ ፡ ለኲሎሙ ፡ ቅድሜሁ ። ወይቤሎ ፡ ለዝኩ ፡ ብእሲ ፡ ዘይጽሕፍ ፡ በቅድሜሁ ፡ ዘውእቱ ፡ ፩እምነ ፡
                     ፯ጸዓድው ፡ ወይቤሎ ፡ ንሥኦሙ ፡ ለእሉ ፡ ፸ኖሎት ፡ እለ ፡ መጠውክዎሙ ፡ አባግዐ ፡ ወነሢኦሙ ፡ ቀተሉ ፡ ብዙኀ ፡ እምዘ
                     ፡ አዘዝክዎሙ ፡ እሙንቱ ። ወናሁ ፡ ኲሎሙ ፡ እሡራን ፡ ርኢኩ ፡ ወቆሙ ፡ ቅድሜሁ ፡ ኲሎሙ ። ወኲነኔ ፡ ኮነ ፡ ቅድመ ፡
                     እምከዋክብት ፡ ወተኰነኑ ፡ ወኮኑ ፡ ኀጥኣነ ፡ ወሖሩ ፡ መካነ ፡ ኲነኔ ፡ ወወደይዎሙ ፡ ውስተ ፡ ዕሙቅ ፡ ወምሉእ ፡
                     እሳተ ፡ ወይልህብ ፡ ወምሉእ ፡ ዐምደ ፡ እሳት ። ወእልኩ ፡ ፸ኖላውያን ፡ ተኰነኑ ፡ ወኮኑ ፡ ኃጥኣነ ፡ ወተወድዩ ፡
                     እሙንቱ ፡ ውስተ ፡ ዝኩ ፡ ማዕምቀ ፡ እሳት ። ወርኢኩ ፡ በውእቱ ፡ ጊዜ ፡ ከመ ፡ ተርኅው ፡ ፩ማዕምቅ ፡ ከማሁ ፡
                     በማእከለ ፡ ምድር ፡ ዘምሉዕ ፡ እሳተ ፡ ወአምጽእዎሙ ፡ ለእልኩ ፡ አባግዕ ፡ ጽሉላን ፡ ወተኰነኑ ፡ ኲሎሙ ፡ ወኮኑ ፡
                     ኃጥኣነ ፡ ወተወድዩ ፡ ውስተ ፡ ዝኩ ፡ ዕመቀ ፡ እሳት ፡ ወውዕዩ ፡ ወዝንቱ ፡ ማዕምቅ ፡ ኮነ ፡ በየማኑ ፡ ለዝኩ ፡ ቤት
                     ። ወርኢክዎሙ ፡ ለእልኩ ፡ አባግዕ ፡ እንዘ ፡ ይውዕዩ ፡ ወአዕፅምቲሆሙ ፡ ይውዒ ። ወቆምኩ ፡ እርአይ ፡ እስከ ፡ ጠምዖ
                     ፡ ለዝኩ ፡ ቤት ፡ ብሉይ ፡ ወአውጽእዎሙ ፡ ለኲሎሙ ፡ አዕማድ ፡ ወኲሉ ፡ ተክሉ ፡ ወስኑ ፡ ለውእቱ ፡ ቤት ፡ ተጠውመ ፡
                     ምስሌሁ ፡ ወአውጽእዎ ፡ ወወደይዎ ፡ በ፩መካን ፡ በየማነ ፡ ምድር ። ወርኢኩ ፡ እግዚአ ፡ አባግዕ ፡ እስከ ፡ አምጽአ ፡
                     ቤተ ፡ ሐዲሰ ፡ ወዐቢየ ፡ ወልዑለ ፡ እምነ ፡ ዝኩ ፡ ቀዳማይ ፡ ወአቀሞ ፡ ውስተ ፡ መካነ ፡ ቀዳሚት ፡ እንተ ፡
                     ተጠብለለት ፡ ወኲሎሙ ፡ አዕማደ ፡ ዚአሃ ፡ ሐዲሳን ፡ ወስና ፡ ሐዲስ ፡ ወዐቢይ ፡ እምቀዳሚት ፡ ብሊት ፡ እንተ ፡
                     አውጽአ ፡ ወኲሎሙ ፡ አባግዕ ፡ ማእከላ ። ወርኢክዎሙ ፡ ለኲሎሙ ፡ አባግዕ ፡ እለ ፡ ተርፉ ፡ ወኲሎሙ ፡ እንስሳ ፡ ዘዲበ
                     ፡ ምድር ፡ ወኲሎሙ ፡ አዕዋፈ ፡ ሰማይ ፡ ይወድቁ ፡ ወይሰግዱ ፡ ለእልኩ ፡ አባግዕ ፡ ወያስተበቊዕዎሙ ፡ ወይሰምዕዎሙ ፡
                     በኲሉ ፡ ቃል ። ወእምኔሁ ፡ እልኩ ፡ ፫እለ ፡ ይለብሱ ፡ ጸዐዳ ፡ ወአኀዙኒ ፡ በእዴየ ፡ እለ ፡ ቀዲሙ ፡ አዕረጉኒ ፡
                     ወእዴሁ ፡ ለውእቱ ፡ ዳቤላ ፡ እንዘ ፡ ትእኅዘኒ ፡ አዕረጉኒ ፡ ወአንበሩኒ ፡ ማእከሎሙ ፡ ለእልኩ ፡ አባግዕ ፡ እንበለ ፡
                     ትኩን ፡ ኲነኔ ። ወእልኩ ፡ አባግዕ ፡ ኮኑ ፡ ኲሎሙ ፡ ጸዐዳ ፡ ወጸጒረ ፡ ዚአሆሙ ፡ ዐቢይ ፡ ወንጹሕ ። ወኲሎሙ ፡ እለ
                     ፡ ተሐጒሉ ፡ ወተዘርዘሩ ፡ ወኲሉ ፡ አራዊተ ፡ ገዳም ፡ ወኲሉ ፡ አዕዋፈ ፡ ሰማይ ፡ ተጋብኡ ፡ በውእቱ ፡ ቤት ፡
                     ወእግዚኦሙ ፡ ለአባግዕ ፡ ተፈሥሐ ፡ ዐቢየ ፡ ፍሥሐ ፡ እስመ ፡ ኮኑ ፡ ኲሎሙ ፡ ኔራነ ፡ ወገብኡ ፡ ውስተ ፡ ቤቱ ።
                     ወርኢኩ ፡ እስከ ፡ አስከብዎ ፡ ለውእቱ ፡ ሰይፍ ፡ ዘተውህበ ፡ ለአባግዕ ፡ ወአግብእዎ ፡ ውስተ ፡ ቤቱ ፡ ወኀተማ ፡
                     ቅድመ ፡ ገጹ ፡ ለእግዚእ ፡ ወኲሎሙ ፡ አባግዕ ፡ ተዐጽዉ ፡ በውእቱ ፡ ቤት ፡ ወኢያግመሮሙ ። ወአዕይንቲሆሙ ፡ ለኲሎሙ ፡
                     ተከሥታ ፡ ወይኔጽሩ ፡ ሠናየ ፡ ወ፩እምኔሆሙ ፡ ዘኢይሬኢ ፡ አልቦ ፡ በማእከሎሙ ። ወርኢኩ ፡ ከመ ፡ ኮነ ፡ ውእቱ ፡ ቤት
                     ፡ ዐቢየ ፡ ወርኂበ ፡ ወምሉእ ፡ ፈድፋደ ። ወርኢኩ ፡ ከመ ፡ ተወልደ ፡ ፩ላህም ፡ ጸዐዳ ፡ ወአቅርንቲሁ ፡ ዐበይት ፡
                     ወኲሎሙ ፡ አራዊተ ፡ ገዳም ፡ ወኲሉ ፡ አዕዋፈ ፡ ሰማይ ፡ ይፈርህዎ ፡ ወያስተበቊዕዎ ፡ በኲሉ ፡ ጊዜ ። ወርኢኩ ፡ እስከ
                     ፡ ተወለጠ ፡ ኲሉ ፡ አዝማዲሆሙ ፡ ወኮኑ ፡ ኲሎሙ ፡ አልህምተ ፡ ጸዓድወ ፡ ወቀዳማዊ ፡ በማእከሎሙ ፡ ኮነ ፡ ነገረ ፡
                     ወውእቱ ፡ ነገር ፡ ኮነ ፡ አርዌ ፡ ዐቢየ ፡ ወቦ ፡ ውስተ ፡ ርእሱ ፡ አቅርንት ፡ ዐቢያት ፡ ወጸሊማት ፡ ወእግዚአ ፡
                     አባግዕ ፡ ተፈሥሐ ፡ ዲቤሆሙ ፡ ወዲበ ፡ ኲሎሙ ፡ አልህምት ። ወአነ ፡ ሰከብኩ ፡ ማእከሎሙ ፡ ወነቃሕኩ ፡ ወርኢኩ ፡ ኲሎ
                     ። ወዝንቱ ፡ ውእቱ ፡ ራእይ ፡ ዘርኢኩ ፡ እንዘ ፡ እሰክብ ፤ ወነቃሕኩ ፡ ወባረክዎ ፡ ለእግዚአ ፡ ጽድቅ ፡ ወሎቱ ፡
                     ወሀብኩ ፡ ስብሐተ ። ወእምኔሁ ፡ በከይኩ ፡ ዐቢየ ፡ ብካየ ፡ ወአንብዕየ ፡ ኢቆመ ፡ እስከ ፡ ኢክህልኩ ፡ ተዕግሦተ ፡
                     ሶበ ፡ እሬኢ ፡ ይወርዱ ፡ ዲበ ፡ ዝኩ ፡ ዘርኢኩ ፡ እስመ ፡ ኲሉ ፡ ይመጽእ ፡ ወይትፌጸም ፡ ወኲሉ ፡ በበ ፡ ክፍሉ ፡
                     ምግባረ ፡ ሰብእ ፡ ተርእየ ፡ ሊተ ። ወበይእቲ ፡ ሌሊት ፡ ተዘከርክዎ ፡ ለሕልምየ ፡ ቀዳማዊ ፡ ወበእንቲአሁ ፡ በከይኩ ፡
                     ወተሀወኩ ፡ እስመ ፡ ርኢኩ ፡ ውእተ ፡ ራእየ ። </ab>
               </div>
               <div type="textpart" subtype="chapter" n="91">
                  <ab>ወይእዜኒ ፡ ወልድየ ፡ ማቱሳላ ፡ ጸውዕ ፡ ሊተ ፡ ኲሎ ፡ አኀዊከ ፡ ወአስተጋብእ ፡ ሊተ ፡ ኲሎ ፡ ደቂቀ ፡ እምከ ፡
                     እስመ ፡ ቃል ፡ ይጼውዐኒ ፡ ወመንፈስ ፡ ተክዕወ ፡ በላዕሌየ ፡ ከመ ፡ አርኢክሙ ፡ ኲሎ ፡ ዘይበጽሐክሙ ፡ እስከ ፡
                     ለዓለም ። ወእምኔሁ ፡ ሖረ ፡ ማቱሳላ ፡ ወጸውዖሙ ፡ ለኲሎሙ ፡ አኀዊሁ ፡ ኀቤሁ ፡ ወአስተጋብኦሙ ፡ ለአዝማደ ፡ ዚአሁ ።
                     ወተናገሮሙ ፡ ለኲሎሙ ፡ ውሉዱ ፡ ጽድቀ ፡ ወይቤ ፡ ስምዑ ፡ ደቂቅየ ፡ ኲሎ ፡ ነገረ ፡ አብክሙ ፡ ወአፅምኡ ፡ በርትዕ ፡
                     ቃለ ፡ አፉየ ፡ እስመ ፡ አሰምዕ ፡ ዲቤክሙ ፡ ወእነግረክሙ ፡ ፍቁራንየ ፡ አፍቅርዋ ፡ ለርትዕ ፡ ወባቲ ፡ ሑሩ ።
                     ወኢትቅረቡ ፡ ኀበ ፡ ርትዕ ፡ በ፪ልብ ፡ ወኢትኅበሩ ፡ ምስለ ፡ እለ ፡ በ፪ልብ ፡ አላ ፡ ሑሩ ፡ በጽድቅ ፡ ደቂቅየ ፡
                     ወይእቲ ፡ ትመርሐክሙ ፡ በፍናዋት ፡ ኄራት ፡ ወጽድቅ ፡ ይከውን ፡ ለክሙ ፡ ሱታፌ ። እስመ ፡ አአምር ፡ ከመ ፡ ይጸንዕ
                     ፡ ህላዌ ፡ ግፍዕ ፡ ዲበ ፡ ምድር ፡ ወይትፌጸም ፡ መቅሠፍት ፡ ዐቢይ ፡ ዲበ ፡ ምድር ፡ ወትትፌጸም ፡ ኲላ ፡ ዐመፃ ፡
                     ወትትገዘም ፡ እምሥረዊሃ ፡ ወኲሉ ፡ ሕንጻ ፡ የሐልፍ ። ወትደግም ፡ ካዕበ ፡ ዐመፃ ፡ ወትትፌጸም ፡ ዲበ ፡ ምድር ፡ ኲሉ
                     ፡ ግብረ ፡ ዐመፃ ፡ ወግብረ ፡ ግፍዕ ፡ ወአበሳ ፡ ካዕበተ ። ወእመኒ ፡ ትልህቅ ፡ ዐመፃ ፡ ወኀጢአት ፡ ወጽርፈት ፡
                     ወግፍዕ ፡ ወኲሉ ፡ ግብር ፡ ወትልህቅ ፡ ዕልወት ፡ ወአበሳ ፡ ወርኲስ ፡ መቅሠፍት ፡ ዐቢይ ፡ ይከውን ፡ እምሰማይ ፡ ዲበ
                     ፡ እሉ ፡ ኲሎሙ ፡ ወይወጽእ ፡ እግዚእ ፡ ቅዱስ ፡ በመዐት ፡ ወበመቅሠፍት ፡ ከመ ፡ ይግበር ፡ ኲነኔ ፡ ዲበ ፡ ምድር ።
                     በእማንቱ ፡ መዋዕል ፡ ትትገዘም ፡ ግፍዕ ፡ እምነ ፡ ሥረዊሃ ፡ ወአሥራወ ፡ ዐመፃ ፡ ምስለ ፡ ጒሕሉት ፡ ወይትሐጐሉ ፡
                     እምታሕተ ፡ ሰማይ ። ወኲሉ ፡ ይትወሀብ ፡ ምስለ ፡ አሕዛብ ፡ ማኅፈድ ፡ በእሳት ፡ ትነድድ ፡ ወያወጽእዎሙ ፡ እምኲሉ ፡
                     ምድር ፡ ወይትገደፉ ፡ በኲነኔ ፡ እሳት ፡ ወይትኀጐሉ ፡ በመዐት ፡ ወበኲነኔ ፡ ኀያል ፡ እንተ ፡ ለዓለም ። ወይትነሣእ ፡
                     ጻድቅ ፡ እምንዋም ፡ ወይትነሣእ ፡ ጥበብ ፡ ወይትወሀብ ፡ ሎሙ ። ወእምኔሁ ፡ ይትገዘሙ ፡ አሥራወ ፡ ዐመፃ ፡ ወኃጥኣን ፡
                     ይትኀጐሉ ፡ በሰይፍ ፡ እምጽፉፋን ፡ ይትገዘሙ ፡ በኲሉ ፡ መካን ፡ ወእለ ፡ ይሔልይዋ ፡ ለግፍዕ ፡ ወእለ ፡ ይገብርዋ ፡
                     ለጽርፈት ፡ ይትኀጐሉ ፡ በመጥባሕት ። ወእምድኅረዝ ፡ ትከውን ፡ ካልእት ፡ ሰንበት ፡ ሳምኒት ፡ እንተ ፡ ጽድቅ ፡
                     ወይትወሀብ ፡ ላቲ ፡ ሰይፍ ፡ ከመ ፡ ይትገበር ፡ ኲነኔ ፡ ወጽድቅ ፡ እምእለ ፡ ይገፍዑ ፡ ወይትሜጠዉ ፡ ኃጥኣን ፡
                     በእደዊሆሙ ፡ ለጻድቃን ። ወበተፍጻሜታ ፡ ያጠርዩ ፡ አብያተ ፡ እምጽድቀ ፡ ዚአሆሙ ፡ ወይትሐነጽ ፡ ቤት ፡ ለንጉሥ ፡
                     ዐቢይ ፡ ለስብሐት ፡ እስከ ፡ ለዓለም ። ወእምድኅረዝ ፡ በሰንበት ፡ ታስዕ ፡ ባቲ ፡ ኲነኔ ፡ ጽድቅ ፡ ትትከሠት ፡ ለኲሉ
                     ፡ ዓለም ፡ ወኲሉ ፡ ተግባረ ፡ ረሲዓን ፡ ይወጽእ ፡ እምዲበ ፡ ኲሉ ፡ ምድር ፡ ወይጸሐፍ ፡ ለሐጒል ፡ ዓለም ፡ ወኲሉ ፡
                     ሰብእ ፡ ይኔጽሩ ፡ ለፍኖተ ፡ ርትዕ ። ወእምድኅረ ፡ ዝንቱ ፡ በሰንበት ፡ ዓሥርት ፡ ፯እድ ፡ ባቲ ፡ ኲነኔ ፡ እንተ ፡
                     ለዓለም ፡ ወትትገበር ፡ እምትጉሃን ፡ ወሰማይ ፡ ዘለዓለም ፡ ዐቢይ ፡ ዘይበቊል ፡ እማእከሎሙ ፡ ለመላእክት ። ወሰማይ ፡
                     ቀዳማይ ፡ ይወጽእ ፡ ወየኀልፍ ፡ ወሰማይ ፡ ሐዲስ ፡ ይትረአይ ፡ ወኲሉ ፡ ኃይላተ ፡ ሰማያት ፡ ያበርሁ ፡ ለዓለም ፡
                     ፯ምክዕቢተ ። ወእምድኅረዝ ፡ ሰንበታት ፡ ብዙኃት ፡ እለ ፡ አልቦን ፡ ኊልቊ ፡ ለዓለም ፡ በኂሩት ፡ ወበጽድቅ ፡ ይከውኑ
                     ፡ ወኀጢአት ፡ እምህየ ፡ ኢትትበሀል ፡ እስከ ፡ ለዓለም ። ወይእዜኒ ፡ እብለክሙ ፡ ደቂቅየ ፡ ወአርእየክሙ ፡ ፍናዋተ ፡
                     ጽድቅ ፡ ወፍናዋተ ፡ ግፍዕኒ ፡ ወአርእየክሙ ፡ ካዕበ ፡ ከመ ፡ ታእምሩ ፡ ዘይመጽእ ። ወይእዜኒ ፡ ስምዑ ፡ ደቂቅየ ፡
                     ወሑሩ ፡ በፍናዋተ ፡ ጽድቅ ፡ ወኢትሑሩ ፡ በፍናዋተ ፡ ግፍዕ ፡ እስመ ፡ ይትሐጐሉ ፡ ለዓለም ፡ ኲሎሙ ፡ እለ ፡ የሐውሩ
                     ፡ በፍኖተ ፡ ዐመፃ ። </ab>
               </div>
            </div>
            <div type="textpart" subtype="book" xml:lang="gez" xml:id="Epistle" n="5">
               <label>Book of the Epistle</label>
               <note>Chapters 92-108</note>
               <div type="textpart" subtype="chapter" n="92">
                  <ab>ዘተጽሕፈ ፡ እምሄኖክ ፡ ጸሓፊ ፡ ዝኲሉ ፡ ትምህርተ ፡ ጥበብ ፡ እምኲሉ ፡ ሰብእ ፡ ስቡሕ ፡ ወመኰንነ ፡ ኲሉ ፡ ምድር
                     ፡ ለኲሎሙ ፡ ውሉድየ ፡ እለ ፡ የኀድሩ ፡ ዲበ ፡ ምድር ፡ ወለትውልድ ፡ ደኀራውያን ፡ እለ ፡ ይገብሩ ፡ ርትዐ ፡ ወሰላመ
                     ። እትኅዝን ፡ መንፈስክሙ ፡ በአዝማን ፡ እስመ ፡ መዋዕለ ፡ ወሀበ ፡ ቅዱስ ፡ ዐቢይ ፡ ለኲሉ ። ወይትነሣእ ፡ ጻድቅ ፡
                     እምንዋም ፡ ይትነሣእ ፡ ወየኀልፍ ፡ በፍኖተ ፡ ጽድቅ ፡ ወኲሉ ፡ ፍኖቱ ፡ ወምኋሪሁ ፡ ዘበኂሩት ፡ ወበሣህል ፡ ዘለዓለም
                     ። ይሠሀሎ ፡ ለጻድቅ ፡ ወሎቱ ፡ ይሁብ ፡ ርትዐ ፡ ዘለዓለም ፡ ወይሁብ ፡ ሥልጣነ ፡ ወይከውን ፡ በኂሩት ፡ ወበጽድቅ ፡
                     ወየሐውር ፡ በብርሃን ፡ ዘለዓለም ። ወኀጢአት ፡ በጽልመት ፡ ትትሐጐል ፡ እስከ ፡ ለዓለም ፡ ወኢትትረአይ ፡ እንከ ፡
                     እምይእቲ ፡ ዕለት ፡ እስከ ፡ ለዓለም ። </ab>
               </div>
               <div type="textpart" subtype="chapter" n="93">
                  <ab>ወእምድኅረዝ ፡ ኮነ ፡ ሄኖክ ፡ ወአኀዘ ፡ ይትናገር ፡ እመ ፡ ጻሕፍት ። ወይቤ ፡ ሄኖክ ፡ በእንተ ፡ ውሉደ ፡ ጽድቅ ፡
                     ወበእንተ ፡ ኅሩያነ ፡ ዓለም ፡ ወበእንተ ፡ ተክለ ፡ ጽድቅ ፡ ወርትዕ ፡ እሎንተ ፡ እብለክሙ ፡ ወአየድዐክሙ ፡ ደቂቅየ ፡
                     አነ ፡ ውእቱ ፡ ሄኖክ ፡ በዘአስተርአየኒ ፡ እምራእየ ፡ ሰማይ ፡ ወእምቃለ ፡ ቅዱሳን ፡ መላእክት ፡ አእመርኩ ፡
                     ወእምጸፍጸፈ ፡ ሰማይ ፡ ለበውኩ ። ወአኀዘ ፡ እንከ ፡ ይትናገር ፡ ሄኖክ ፡ እመጻሕፍት ፡ ወይቤ ፡ አነ ፡ ሳብዕ ፡
                     ተወለድኩ ፡ በቀዳሚት ፡ ሰንበት ፡ እስከ ፡ አመ ፡ ኲነኔ ፡ ወጽድቅ ፡ ተዐገሠ ። ወትቀውም ፡ እምድኅሬየ ፡ በካልእት ፡
                     ሰንበት ፡ ዐ ፡ ባይ ፡ እኪት ፡ ወጒሕሉት ፡ በቈለት ፡ ወባቲ ፡ ትከውን ፡ ፍጻሜ ፡ ቀዳሚት ፡ ወባቲ ፡ ይድኅን ፡ ብእሲ
                     ፡ ወእምድኅረ ፡ ተፈጸመ ፡ ትልህቅ ፡ ዐመጻ ፡ ወሥርዐተ ፡ ይገብር ፡ ለኃጥአን ። ወእምድኅረዝ ፡ በሣልስት ፡ ሰንበት ፡
                     በተፍጻሜታ ፡ ይትኀረይ ፡ ብእሲ ፡ ለተክለ ፡ ኲነኔ ፡ ጽድቅ ፡ ወእምድኅሬሁ ፡ ይመጽእ ፡ ተክለ ፡ ጽድቅ ፡ ለዓለም ።
                     ወእምድኅረዝ ፡ በራብዕት ፡ ሰንበት ፡ በተፍጻሜታ ፡ ራእያተ ፡ ቅዱሳን ፡ ወጻድቃን ፡ ይትረአዩ ፡ ወሥርዐት ፡ ለትውልደ ፡
                     ትውልድ ፡ ወዐጸድ ፡ ይትገበር ፡ ሎሙ ። ወእምድኅረዝ ፡ በሰንበት ፡ ኃምስ ፡ በተፍጻሜታ ፡ ቤተ ፡ ስብሐት ፡ ወመንግሥት
                     ፡ ይትሐነጽ ፡ እስከ ፡ ለዓለም ። ወእምድኅረዝ ፡ በሳድስት ፡ ሰንበት ፡ እለ ፡ ይከውኑ ፡ ውስቴታ ፡ ጽሉላን ፡ ኲሎሙ ፡
                     ወይትረሳዕ ፡ ልቦሙ ፡ ለኲሎሙ ፡ እምጥበብ ፡ ወባቲ ፡ የዐርግ ፡ ብእሲ ፡ ወበተፍጻሜታ ፡ ይውዒ ፡ ቤተ ፡ መንግሥት ፡
                     በእሳት ፡ ወባቲ ፡ ይዘረው ፡ ኲሉ ፡ ዘመደ ፡ ሥርው ፡ ኅሩይ ። ወእምድኅረዝ ፡ በሳብዕ ፡ ሰንበት ፡ ትትነሣእ ፡ ትውልድ
                     ፡ ዕሉት ፡ ወብዙኅ ፡ ምግባራቲሃ ፡ ወኲሉ ፡ ምግባራቲሃ ፡ ዕልወት ። ወበተፍጻሜታ ፡ ይትዐሰዩ ፡ ኅሩያን ፡ ጻድቃን ፡
                     እምተክለ ፡ ጽድቅ ፡ ዘለዓለም ፡ እለ ፡ ይትወሀብ ፡ ሎሙ ፡ ፯ምክዕቢታተ ፡ ትምህርት ፡ ለኲሉ ፡ ፍጥረተ ፡ ዚአሁ ።
                     እስመ ፡ መኑ ፡ ውእቱ ፡ ኲሉ ፡ ውሉደ ፡ ሰብእ ፡ ዘይክል ፡ ሰሚዐ ፡ ቃሎ ፡ ለቅዱስ ፡ ወኢይትሀወክ ፡ ወመኑ ፡ ዘይክል
                     ፡ ከመ ፡ የሐሊ ፡ ሕሊናሁ ፡ ወመኑ ፡ ዘይክል ፡ ነጽሮታ ፡ ለኲሉ ፡ ምግባረ ፡ ሰማይ ። ወምንት ፡ ውእቱ ፡ ዘይክል ፡
                     አእምሮ ፡ ግብረ ፡ ሰማይ ፡ ወከመ ፡ ይርአይ ፡ ነፍሶ ፡ ወእመ ፡ አኮ ፡ መንፈሶ ፡ ወይክል ፡ ነጊረ ፡ ወእመ ፡ አኮ ፡
                     ዐሪገ ፡ ወይሬኢ ፡ ኲሎ ፡ አክናፊሆሙ ፡ ወይሔዮሙ ፡ ወእመ ፡ አኮ ፡ ይገብር ፡ ከማሆሙ ። ወመኑ ፡ ውእቱ ፡ ኲሉ ፡
                     ብእሲ ፡ ዘይክል ፡ አእምሮተ ፡ እፎ ፡ ውእቱ ፡ ራኅባ ፡ ወኑኃ ፡ ለምድር ፡ ወለመኑ ፡ ተርእየ ፡ አምጣነ ፡ ኲሎሙ ።
                     ወእመ ፡ ቦቱ ፡ ኲሉ ፡ ብእሲ ፡ ዘይክል ፡ አእምሮተ ፡ ኑኃ ፡ ለሰማይ ፡ ወእፎ ፡ ውእቱ ፡ ልዕልናሃ ፡ ወዲበ ፡ ምንት
                     ፡ ጸንዐት ፡ ወሚመጠን ፡ ውእቱ ፡ ኊልቆሙ ፡ ለከዋክብት ፡ ወበአይቴ ፡ የዐርፉ ፡ ኲሎሙ ፡ ብርሃናት ። </ab>
               </div>
               <div type="textpart" subtype="chapter" n="94">
                  <ab>ወይእዜኒ ፡ እብለክሙ ፡ ደቂቅየ ፡ አፍቅርዋ ፡ ለጽድቅ ፡ ወባቲ ፡ ሑሩ ፡ እስመ ፡ ፍናዋተ ፡ ጽድቅ ፡ ይደሉ ፡
                     ይትወከፍዎሙ ፡ ወፍናዋተ ፡ ዐመፃ ፡ ፍጡነ ፡ ይትሐጐሉ ፡ ወየሐፅፁ ። ወለሰብእ ፡ እሙራን ፡ እምትውልድ ፡ ይትከሠቱ ፡
                     ፍናዋተ ፡ ግፍዕ ፡ ወሞት ፡ ወይርኅቁ ፡ እምኔሆሙ ፡ ወኢይተልውዎሙ ። ወይእዜኒ ፡ ለክሙ ፡ እብል ፡ ለጻድቃን ፡ ኢትሑሩ
                     ፡ በፍኖት ፡ እኩይ ፡ ወግፍዕ ፡ ወኢበፍናዋተ ፡ ሞት ፡ ወኢትቅረብ ፡ ኀቤሆሙ ፡ ከመ ፡ እትትሐጐሉ ። አላ ፡ ፍቅዱ ፡
                     ወኅረዩ ፡ ለክሙ ፡ ጽድቀ ፡ ወሕይወተ ፡ ኅሪተ ፡ ወሑሩ ፡ በፍናዋተ ፡ ሰላም ፡ ከመ ፡ ትሕየዉ ፡ ወትደለዉ ። ወትእኅዙ
                     ፡ በሕሊና ፡ ልብክሙ ፡ ወኢይደምሰስ ፡ ነገርየ ፡ እምልብክሙ ፡ እስመ ፡ አአምር ፡ ከመ ፡ ያሜክርዎሙ ፡ ኃጥኣን ፡
                     ለሰብእ ፡ ከመ ፡ ይግበሩ ፡ ጥበበ ፡ እኩየ ፡ ወኲሉ ፡ መካን ፡ ኢይትረከብ ፡ ላቲ ፡ ወኲሉ ፡ መከራ ፡ ኢየሐፅፅ ። አሌ
                     ፡ ሎሙ ፡ ለእለ ፡ የሐንጽዋ ፡ ለዐመፃ ፡ ወለግፍዕ ፡ ወይሳርርዋ ፡ ለጒሕሉት ፡ እስመ ፡ ፍጡነ ፡ ይትነሠቱ ፡ ወአልቦሙ
                     ፡ ሰላም ። አሌ ፡ ሎሙ ፡ ለእለ ፡ የሐንጹ ፡ አብያቶሙ ፡ በኀጢአት ፡ እስመ ፡ እምኲሉ ፡ መሰረቶሙ ፡ ይትነሠቱ ፡
                     ወበሰይፍ ፡ ይወድቁ ፡ ወእለ ፡ ያጠርይዎ ፡ ለወርቅ ፡ ወለብሩር ፡ በኲነኔ ፡ ፍጡነ ፡ ይትሐጐሉ ። አሌ ፡ ለክሙ ፡
                     አብዕልት ፡ እስመ ፡ ዲበ ፡ ብዕልክሙ ፡ ተወከልክሙ ፡ ወእምነ ፡ ብዕልክሙ ፡ ትወጽኡ ፡ እስመ ፡ ለልዑል ፡ ኢተዘከርክምዎ
                     ፡ በመዋዕለ ፡ ብዕልክሙ ። ገበርክምዋ ፡ ለጽርፈት ፡ ወለዐመፃ ፡ ወድልዋነ ፡ ኮንክሙ ፡ ለዕለተ ፡ ክዕወተ ፡ ደም ፡
                     ወለዕለተ ፡ ጽልመት ፡ ወለዕለተ ፡ ኲነኔ ፡ ዐባይ ። ከመዝ ፡ እብል ፡ አነ ፡ ወአየድዐክሙ ፡ ከመ ፡ ይገፈትዐክሙ ፡
                     ዘፈጠረክሙ ፡ ወዲበ ፡ ድቀትክሙ ፡ ኢይከውን ፡ ምሕረት ፡ ወፈጣሪክሙ ፡ ይትፌሣሕ ፡ በሐጒልክሙ ። ወጻድቃነ ፡ ዚአክሙ ፡
                     በእማንቱ ፡ መዋዕል ፡ ይከውኑ ፡ ጽእለተ ፡ ለኃጥኣን ፡ ወለረሲዓን ። </ab>
               </div>
               <div type="textpart" subtype="chapter" n="95">
                  <ab>መኑ ፡ ይሁበኒ ፡ አዕይንትየ ፡ ከመ ፡ ይኩና ፡ ደመና ፡ ማይ ፡ ወእብኪ ፡ ዲቤክሙ ፡ ወእክዐው ፡ አንብዕየ ፡ ከመ ፡
                     ደመና ፡ ማይ ፡ ወአዕርፍ ፡ እምኀዘነ ፡ ልብየ ። መኑ ፡ ወሀበክሙ ፡ ከመ ፡ ትግበሩ ፡ ጽልዐ ፡ ወእከየ ፡ ወይርከብክሙ
                     ፡ ለኃጥኣን ፡ ኲነኔ ። ኢትፍርሁ ፡ ጻድቃን ፡ እምኃጥአን ፡ እስመ ፡ ካዕበ ፡ ያገብኦሙ ፡ እግዚአብሔር ፡ ውስተ ፡
                     እዴክሙ ፡ ከመ ፡ ትግበሩ ፡ ላዕሌሆሙ ፡ ኲነኔ ፡ በከመ ፡ ፈቀድክሙ ። አሌ ፡ ለክሙ ፡ እለ ፡ ታወግዙ ፡ ግዘታተ ፡ ከመ
                     ፡ ኢትፍትሑ ፡ ወፈውስ ፡ ርኁቅ ፡ እምኔክሙ ፡ በእንተ ፡ ኀጢአተ ፡ ዚአክሙ ። አሌ ፡ ለክሙ ፡ እለ ፡ ትፈድዩ ፡ እኩየ
                     ፡ ለቢጽክሙ ፡ እስመ ፡ ትትፈደዩ ፡ በከመ ፡ ምግባሪክሙ ። አሌ ፡ ለክሙ ፡ ለሰማዕታተ ፡ ሐሰት ፡ ወለእለ ፡ ይደልውዋ ፡
                     ለዐመፃ ፡ እስመ ፡ ፍጡነ ፡ ትትሐጐሉ ። አሌ ፡ ለክሙ ፡ ለኃጥኣን ፡ እስመ ፡ ለጻድቃን ፡ ትሰድድዎሙ ፡ እስመ ፡ አንትሙ
                     ፡ ትትሜጠዉ ፡ ወትሰደዱ ፡ እለ ፡ ዐመፃ ፡ ወይጸንዕ ፡ በላዕሌክሙ ፡ አርኡተ ፡ ዚአሆሙ ። </ab>
               </div>
               <div type="textpart" subtype="chapter" n="96">
                  <ab>ተሰፈዉ ፡ ጻድቃን ፡ እስመ ፡ ፍጡነ ፡ ይትሐጐሉ ፡ ኃጥኣን ፡ እም ፡ ቅድሜክሙ ፡ ወሥልጣን ፡ ይከውን ፡ ለክሙ ፡
                     ዲቤሆሙ ፡ በከመ ፡ ፈቀድክሙ ። ወበዕለተ ፡ ምንዳቤሆሙ ፡ ለኃጥኣን ፡ ይትሌዐሉ ፡ ወይትነሥኡ ፡ ከመ ፡ አንስርት ፡ እጒለ
                     ፡ ዚአክሙ ፡ ወፈድፋደ ፡ እምነ ፡ አውስት ፡ ይከውን ፡ ምጽላሊክሙ ፡ ወተዐርጉ ፡ ወትበውኡ ፡ በንድለታተ ፡ ምድር ፡
                     ወበንቅዐታተ ፡ ኰኲሕ ፡ ለዓለም ፡ ከመ ፡ ግሔ ፡ እምቅድመ ፡ ዐማፅያን ፡ ወይንዕኩ ፡ ዲቤክሙ ፡ ወይበክዩ ፡ ከመ ፡
                     ጼዴናታት ። ወአንትሙሰ ፡ ኢትፍርሁ ፡ እለ ፡ ሐመምክሙ ፡ እስመ ፡ ፈውስ ፡ ይከውነክሙ ፡ ወብርሃን ፡ ብሩህ ፡ ያበርህ ፡
                     ለክሙ ፡ ወቃለ ፡ ዕረፍት ፡ ትሰምዑ ፡ እምሰማይ ። አሌ ፡ ለክሙ ፡ ኃጥኣን ፡ እስመ ፡ ብዕክሙ ፡ ያመስለክሙ ፡ ጻድቃነ
                     ፡ ወልብክሙ ፡ ይዘልፈክሙ ፡ ከመ ፡ ኃጥኣን ፡ አንትሙ ፡ ወዝንቱ ፡ ነገር ፡ ይከውን ፡ ዲቤክሙ ፡ ሰማዕተ ፡ ለተዝካረ ፡
                     እከያት ። አሌ ፡ ለክሙ ፡ እለ ፡ ትበልዑ ፡ ሥብሐ ፡ ስርናይ ፡ ወትሰትዩ ፡ ኀይለ ፡ ሥርወ ፡ ነቅዕ ፡ ወትከይድዎሙ ፡
                     ለትሑታን ፡ በኀይልክሙ ። አሌ ፡ ለክሙ ፡ እለ ፡ ትሰትዩ ፡ ማየ ፡ በኲሉ ፡ ጊዜ ፡ እስመ ፡ ፍጡነ ፡ ትትፈደዩ ፡
                     ወትትዌድኡ ፡ ወትየብሱ ፡ እስመ ፡ ኀደግሙ ፡ ነቅዐ ፡ ሕይወት ። አሌ ፡ ለክሙ ፡ እለ ፡ ትገብሩ ፡ ዐመፃ ፡ ወጒሕሉተ ፡
                     ወጽርፈተ ፡ ተዝካረ ፡ ይከውን ፡ ዲቤክሙ ፡ ለእከይ ። አሌ ፡ ለክሙ ፡ ኀያላን ፡ እለ ፡ በኀይል ፡ ትኰርዕዎ ፡ ለጻድቅ
                     ፡ እስመ ፡ ትመጽእ ፡ ዕለተ ፡ ኀጒልክሙ ፤ በእማንቱ ፡ መዋዕል ፡ ይመጽኣ ፡ ለጻድቃን ፡ መዋዕል ፡ ብዙኃት ፡ ወኄራት ፡
                     በዕለተ ፡ ኲነኔ ፡ ዚአክሙ ። </ab>
               </div>
               <div type="textpart" subtype="chapter" n="97">
                  <ab>ተአመኑ ፡ ጻድቃን ፡ እስመ ፡ ለጽእለት ፡ ይከውኑ ፡ ኃጥኣን ፡ ወይትኀጐሉ ፡ በዕለተ ፡ ዐመፃ ። እሙረ ፡ ይከውን ፡
                     ለክሙ ፡ እስመ ፡ ልዑል ፡ ይዜከር ፡ ሐጒለክሙ ፡ ወይትፌሥሑ ፡ መላእክት ፡ ዲበ ፡ ሐጒለ ፡ ዚአክሙ ። ምንተ ፡ ትግበሩ
                     ፡ ሀለወክሙ ፡ ኀጥኣን ፡ ወአይቴ ፡ ትጐይዩ ፡ በይእቲ ፡ ዕለት ፡ እንተ ፡ ኲነኔ ፡ ሶበ ፡ ትሰምዑ ፡ ቃለ ፡ ጸሎቶሙ ፡
                     ለጻድቃን ። ወአንትሙ ፡ ኢትከውኑ ፡ ከማሆሙ ፡ እለ ፡ ሰማዕተ ፡ ይከውን ፡ ዲቤክሙ ፡ ዝንቱ ፡ ነገር ፡ ሱቱፋነ ፡
                     ኮንክሙ ፡ ለኃጥኣን ። ወበእማንቱ ፡ መዋዕል ፡ ትበጽሕ ፡ ጸሎቶሙ ፡ ለጻድቃን ፡ ኀበ ፡ እግዚእ ፡ ወለክሙ ፡ ይበጽሕ ፡
                     መዋዕለ ፡ ኲነኔክሙ ። ወይትነበብ ፡ ኲሉ ፡ ነገረ ፡ ዐመፃክሙ ፡ ቅድመ ፡ ዐቢይ ፡ ወቅዱስ ፡ ወይትኀፈር ፡ ገጽክሙ ፡
                     ወይትገደፍ ፡ ኲሉ ፡ ተግባር ፡ ዘጸንዐ ፡ በዐመፃ ። አሌ ፡ ለክሙ ፡ ኃጥኣን ፡ እለ ፡ ማእከለ ፡ ባሕር ፡ ወዲበ ፡
                     የብስ ፡ እለ ፡ ዝክሮሙ ፡ እኩይ ፡ ዲቤክሙ ። አሌ ፡ ለክሙ ፡ እለ ፡ ታጠርዩ ፡ ብሩረ ፡ ወወርቀ ፡ ዘኢኮነ ፡ በጽድቅ
                     ፡ ወትብሉ ፡ ብዕልነ ፡ ብዕለ ፡ ወኮነ ፡ ለነ ፡ ንዋይ ፡ ወአጥረይነ ፡ ኲሎ ፡ ዘፈቀድነ ። ወይእዜኒ ፡ ንግበር ፡
                     ዘሐለይነ ፡ እስመ ፡ ብሩረ ፡ አስተጋባእነ ፡ ወመላእነ ፡ መዛግብቲነ ፡ ወከመ ፡ ማይ ፡ ብዙኅ ፡ ሐረስተ ፡ አብያቲነ ።
                     ወከመ ፡ ማይ ፡ ይውኅዝ ፡ ሐሰትክሙ ፡ እስመ ፡ ኢይነብር ፡ ለክሙ ፡ ብዕል ፡ አላ ፡ ፍጡነ ፡ የዐርግ ፡ እምኔክሙ ፡
                     እስመ ፡ ኲሎ ፡ በዐመፃ ፡ አጥረይክሙ ፡ ወአንትሙ ፡ ለመርገም ፡ ዐቢይ ፡ ትትወሀብ ። </ab>
               </div>
               <div type="textpart" subtype="chapter" n="98">
                  <ab>ወይእዜኒ ፡ አነ ፡ እምሕል ፡ ለክሙ ፡ ለጠቢባን ፡ ወለአብዳን ፡ እስመ ፡ ብዙኀ ፡ ትሬእዩ ፡ ዲበ ፡ ምድር ። እስመ ፡
                     ሥነ ፡ ትወድዩ ፡ ላዕሌክሙ ፡ አንትሙ ፡ ዕደው ፡ ፈድፋደ ፡ እምአንስት ፡ ወኅብረ ፡ ፈድፋደ ፡ እምድንግል ፡ በመንግሥት
                     ፡ ወበዕበይ ፡ ወበሥልጣን ፡ ወበብሩር ፡ ወወርቅ ፡ ወሜላት ፡ ወክብር ፡ ወመባልዕት ፡ ከመ ፡ ማይ ፡ ይትከዐዉ ።
                     በእንተዝ ፡ ትምህርት ፡ ወጥበብ ፡ አልቦሙ ፡ ወቦቱ ፡ ይትሐጐሉ ፡ ኅቡረ ፡ ምስለ ፡ ንዋያቲሆሙ ፡ ወምስለ ፡ ኲሉ ፡
                     ስብሐቶሙ ፡ ወክብሮሙ ፡ ወበጽእለት ፡ ወበቀትል ፡ ወበንዴት ፡ ዐቢይ ፡ ትትወደይ ፡ መንፈሶሙ ፡ ውስተ ፡ እቶነ ፡ እሳት
                     ። መሐልኩ ፡ ለክሙ ፡ ኃጥኣን ፡ ከመ ፡ ኢኮነ ፡ ደብር ፡ ገብረ ፡ ወኢይከውን ፡ ወኢወግር ፡ ለብእሲት ፡ አመተ ፡ ከመዝ
                     ፡ ኀጢአትኒ ፡ ኢተፈነወት ፡ ዲበ ፡ ምድር ፡ አላ ፡ ሰብእ ፡ እምርእሶሙ ፡ ፈጠርዋ ፡ ወለመርገም ፡ ዐቢይ ፡ ይከውኑ ፡
                     እለ ፡ ገብርዋ ። ወምክነት ፡ ለብእሲት ፡ ኢተውህበት ፡ አላ ፡ በእንተ ፡ ግብረ ፡ እደዊሃ ፡ ትመውት ፡ ዘእንበለ ፡
                     ውሉድ ። መሐልኩ ፡ ለክሙ ፡ ኃጥኣን ፡ በቅዱስ ፡ ወዐቢይ ፡ እስመ ፡ ኲሉ ፡ ግብርክሙ ፡ እኩይ ፡ ክሡት ፡ ውእቱ ፡
                     በሰማያት ፡ ወአልብክሙ ፡ ግብረ ፡ ግፍዕ ፡ ክዱን ፡ ወኢኅቡእ ። ወኢታምስሉ ፡ በመንፈስክሙ ፡ ወኢትበሉ ፡ በልብክሙ ፡
                     እስመ ፡ ኢታአምሩ ፡ ወኢትሬእዩ ፡ ኲሎ ፡ ኀጢአተ ፡ በሰማይ ፡ ይጸሐፍ ፡ ሀሎ ፡ በኲሉ ፡ ዕለት ፡ በቅድሜሁ ፡ ለልዑል
                     ። እምይእዜ ፡ ተአምሩ ፡ እስመ ፡ ኲሉ ፡ ግፍዕክሙ ፡ ዘትገፍዑ ፡ ይጸሐፍ ፡ በኲሉ ፡ ዕለት ፡ እስከ ፡ ዕለተ ፡
                     ኲነኔክሙ ። አሌ ፡ ለክሙ ፡ አብዳን ፡ እስመ ፡ ትትሐጐሉ ፡ በእበድክሙ ፡ ወለጠቢባን ፡ እትሰምዕዎሙ ፡ ወሠናይ ፡
                     ኢይረክበክሙ ። ወይእ ፡ ዜኒ ፡ አእምሩ ፡ ከመ ፡ ድልዋን ፡ አንትሙ ፡ ለዕለተ ፡ ሐጒል ፡ ወኢትሰፈዉ ፡ ከመ ፡ ተሐይዉ
                     ፡ ኃጥኣን ፡ አላ ፡ ተሐውሩ ፡ ወትመውቱ ፡ እስመ ፡ ኢተአምሩ ፡ ቤዛ ፡ እስመ ፡ ተደለውክሙ ፡ ለዕለተ ፡ ኲነኔ ፡ ዐባይ
                     ፡ ወለዕለተ ፡ ምንዳቤ ፡ ወኀሳር ፡ ዐቢይ ፡ ለመንፈስክሙ ። አሌ ፡ ለክሙ ፡ ግዙፋነ ፡ ልብ ፡ እለ ፡ ትገብሩ ፡ እኩየ
                     ፡ ወትበልዑ ፡ ደመ ፡ እምአይቴ ፡ አንትሙ ፡ ትበልዑ ፡ በሠናይ ፡ ወትሰትዩ ፡ ወትጸግብ ፡ እስመ ፡ እምኲሉ ፡ ሠናይ ፡
                     ዘአፈድፈደ ፡ እግዚእነ ፡ ልዑል ፡ ዲበ ፡ ምድር ፡ ወአልብክሙ ፡ ሰላም ። አሌ ፡ ለክሙ ፡ እለ ፡ ታፈቅርዋ ፡ ለግብረ ፡
                     ዐመፃ ፡ ለምንት ፡ ለክሙ ፡ ትሴፈውዋ ፡ ለሠናይት ፡ አእምፉ ፡ ከመ ፡ ሀለወክሙ ፡ ትትወሀቡ ፡ በእዴሆሙ ፡ ለጻድቃን ፡
                     ወይመትሩ ፡ ክሣውዲክሙ ፡ ወይቀትሉክሙ ፡ ወኢይምሕሩክሙ ። አሌ ፡ ለክሙ ፡ እለ ፡ ትትፌሥሑ ፡ በምንዳቤሆሙ ፡ ለጻድቃን ፡
                     እስመ ፡ መቃብር ፡ ኢይትከረይ ፡ ለክሙ ። አሌ ፡ ለክሙ ፡ እለ ፡ ታበጥሉ ፡ ነገረ ፡ ጻድቃን ፡ እስመ ፡ ኢይከውን ፡
                     ለክሙ ፡ ተስፋ ፡ ሕይወት ። አሌ ፡ ለክሙ ፡ እለ ፡ ትጽሕፉ ፡ ነገረ ፡ ሐሰት ፡ ወነገረ ፡ ረሲዓን ፡ እስመ ፡ ውእቶሙ
                     ፡ ይጽሕፉ ፡ ሐሰቶሙ ፡ ከመ ፡ ይስምዕዋ ፡ ወኢይርስእዋ ፡ ለእበድ ፡ ወኢይከውን ፡ ሎሙ ፡ ሰላም ፡ አላ ፡ ሞተ ፡
                     ይመውቱ ፡ ፍጡነ ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/10/vers/21/intertext/915"
                        passive="betmas:LIT1340EnochE.5.98"/>
                  </listRelation>
               </div>
               <div type="textpart" subtype="chapter" n="99">
                  <ab>አሌ ፡ ሎሙ ፡ ለእለ ፡ ይገብሩ ፡ ርስዕናተ ፡ ወለነገረ ፡ ሐሰት ፡ ይሴብሑ ፡ ወያከብሩ ፡ ተሐጐልክሙ ፡ ወአልብክሙ ፡
                     ሕይወት ፡ ሠናይት ። አሌ ፡ ለክሙ ፡ እለ ፡ ትዌልጥዎን ፡ ለነገራተ ፡ ርትዕ ፡ ወሥርዐተ ፡ እንተ ፡ ለዓለም ፡ የዐልዉ
                     ፡ ወይሬስዩ ፡ ርእሶሙ ፡ ዘኢኮኑ ፡ ኃጥኣነ ፡ ዲበ ፡ ምድር ፡ ሀለዉ ፡ ይትከየዱ ። በእማንቱ ፡ መዋዕል ፡ ተደለዉ ፡
                     ጻድቃን ፡ ከመ ፡ ትንሥኡ ፡ ጸሎታቲክሙ ፡ በተዝካር ፡ ወአንበርክምዎሙ ፡ ሰማዕተ ፡ በቅድመ ፡ መላእክት ፡ ከመ ፡
                     ያንብርዎ ፡ ለኀጢአተ ፡ ኃጥኣን ፡ በቅድመ ፡ ልዑል ፡ ለተዝካር ። በእማንቱ ፡ መዋዕል ፡ ይትሀወኩ ፡ አሕዛብ ፡
                     ወይትነሥኡ ፡ አዝማደ ፡ አሕዛብ ፡ በዕለት ፡ እንተ ፡ ሐጒል ። ወበእማንቱ ፡ መዋዕል ፡ እለ ፡ ይጼነሱ ፡ ይወጽኡ ፡
                     ወይመስጡ ፡ ደቂቆሙ ፡ ወይገድፍዎሙ ፡ ለደቂቆሙ ፡ ወእምኔሆሙ ፡ ይድኅፅ ፡ ውሉዶሙ ፡ ወእንዘ ፡ ይጠብዉ ፡ ይገድፍዎሙ ፡
                     ወኢይገብኡ ፡ ኀቤሆሙ ፡ ወኢይምሕርዎሙ ፡ ለፍቁራኒሆሙ ። ካዕበ ፡ አነ ፡ እምሕል ፡ ለክሙ ፡ ለኃጥኣን ፡ እስመ ፡ ለዕለተ
                     ፡ ደም ፡ ዘኢየኀድዕ ፡ ተደለወት ፡ ኀጢአት ። ወይሰግዱ ፡ ለእብን ፡ ወእለ ፡ ይገልፉ ፡ ምስለ ፡ ዘወርቅ ፡ ወዘብሩር ፡
                     ወዘዕፅ ፡ ወዘልሕኲት ፡ ወእለ ፡ ይሰግዱ ፡ ለነፍሳት ፡ ርኩሳት ፡ ወአጋንንት ፡ ወለኲሉ ፡ ጣዖት ፡ ወበምሕራማት ፡ ወኲሉ
                     ፡ ረድኤት ፡ እይትረከብ ፡ እምኔሆሙ ። ወይትረስዑ ፡ በእንተ ፡ እበደ ፡ ልቦሙ ፡ ወይጼለላ ፡ አዕይንቲሆሙ ፡ በፍርሀተ ፡
                     ልቦሙ ፡ ወበርእየ ፡ አሕላሞሙ ። ቦሙ ፡ ይረስዑ ፡ ወይፈርሁ ፡ እስመ ፡ ኲሎ ፡ ግብሮሙ ፡ በሐሰት ፡ ገብሩ ፡ ወሰገዱ ፡
                     ለእብን ፡ ወይትሐጐሉ ፡ በምዕር ። ወበእማንቱ ፡ መዋዕል ፡ ብፁዓን ፡ ኲሎሙ ፡ እለ ፡ ይትሜጠዉ ፡ ነገረ ፡ ጥበብ ፡
                     ወየአምርዎ ፡ ወይገብርዎን ፡ ለፍናዋተ ፡ ልዑል ፡ ወየሐውሩ ፡ በፍኖተ ፡ ጽድቅ ፡ ወኢይረስዑ ፡ ምስለ ፡ እለ ፡ ይረስዑ
                     ፡ እስመ ፡ እሙንቱ ፡ ይድኅኑ ። አሌ ፡ ለክሙ ፡ እለ ፡ ትሰፍኋ ፡ ለእኪት ፡ ለቢጽክሙ ፡ እስመ ፡ በሲኦል ፡ ትትቀተሉ
                     ። አሌ ፡ ለክሙ ፡ እለ ፡ ትገብርዋ ፡ ለመሠረተ ፡ ኀጢአት ፡ ወጒሕሉት ፡ ወእለ ፡ ያመርሩ ፡ ዲበ ፡ ምድር ፡ እስመ ፡
                     ቦቱ ፡ ይትዌድኡ ። አሌ ፡ ለክሙ ፡ እለ ፡ ትነድቁ ፡ አብያቲክሙ ፡ በጻማ ፡ ባዕድ ፡ ወኲሉ ፡ መንድቆሙ ፡ ግንፋል ፡
                     ወእብነ ፡ ኀጢአት ፡ እብለክሙ ፡ ከመ ፡ አልብክሙ ፡ ሰላም ። አሌ ፡ ሎሙ ፡ ለእለ ፡ ይሜንኑ ፡ መሥፈርተ ፡ ወርስተ ፡
                     አበዊሆሙ ፡ እንተ ፡ ለዓለም ፡ ወያተልዉ ፡ ነፍሶሙ ፡ ድኅረ ፡ ጣዖት ፡ እስመ ፡ እይከውን ፡ ሎሙ ፡ ዕረፍት ። አሌ ፡
                     ሎሙ ፡ ለእለ ፡ ይገብርዋ ፡ ለዐመፃ ፡ ወይረድእዋ ፡ ለግፍዕ ፡ ወይቀትሉ ፡ ቢጾሙ ፡ እስከ ፡ ዕለተ ፡ ኲነኔ ፡ ዐባይ ።
                     እስመ ፡ ያወድቅ ፡ ስብሐቲክሙ ፡ ወይወዲ ፡ እከየ ፡ ውስተ ፡ ልብክሙ ፡ ወያነሥእ ፡ መንፈሰ ፡ መዐቱ ፡ ከመ ፡
                     ያሕጒልክሙ ፡ ለኲልክሙ ፡ በሰይፍ ፤ ወኲሎሙ ፡ ጻድቃን ፡ ወቅዱሳን ፡ ይዜከሩ ፡ ኀጢአተ ፡ ዚአክሙ ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/22/vers/2/intertext/902"
                        passive="betmas:LIT1340EnochE.5.99"/>
                  </listRelation>
               </div>
               <div type="textpart" subtype="chapter" n="100">
                  <ab>ወበእማንቱ ፡ መዋዕል ፡ በ፩መካን ፡ አበው ፡ ምስለ ፡ ውሉዶሙ ፡ ይትጓድዑ ፡ ወአኀው ፡ ምስለ ፡ ቢጾሙ ፡ ይወድቁ ፡
                     በሞት ፡ እስከ ፡ ይውኅዝ ፡ ከመ ፡ ተከዚ ፡ እምደመ ፡ ዚአሆሙ ። እስመ ፡ ብእሲ ፡ ኢይከልእ ፡ እዴሁ ፡ እምውሉዱ ፡
                     ወእምውሉደ ፡ ውሉዱ ፡ ምሒረ ፡ ከመ ፡ ይቅትሎ ፡ ወኃጥእ ፡ ኢይከልእ ፡ እዴሁ ፡ እምነ ፡ እኁሁ ፡ ክብር ፡ እምጎሕ ፡
                     እስከ ፡ ተዐርብ ፡ ፀሐይ ፡ ወይትቃተሉ ። ወየሐውር ፡ ፈረስ ፡ እስከ ፡ እንግድዓሁ ፡ ውስተ ፡ ደመ ፡ ኃጥኣን ፡
                     ወሰረገላ ፡ እስከ ፡ መልዕልታ ፡ ትሠጠም ። ወበእማንቱ ፡ መዋዕል ፡ መላእክት ፡ ይወርዱ ፡ ውስተ ፡ ምኅባኣት ፡
                     ወያገብእዎሙ ፡ በ፩መካን ፡ ለኲሎሙ ፡ እለ ፡ ይረድእዋ ፡ ለኀጢአት ፡ ወይትነሣእ ፡ ልዑል ፡ በይእቲ ፡ ዕለት ፡ ከመ ፡
                     ይግበር ፡ ኲነኔ ፡ ዐቢየ ፡ እምኲሎሙ ፡ ኃጥኣን ። ወዐቀብተ ፡ ይሁብ ፡ ዲበ ፡ ኲሎሙ ፡ ጻድቃን ፡ ወቅዱሳን ፡
                     እመላእክት ፡ ቅዱሳን ፡ የዐቅብዎሙ ፡ ከመ ፡ ብንተ ፡ ዐይን ፡ እስከ ፡ ይትዌዳዕ ፡ ኲሉ ፡ እከይ ፡ ወኲሉ ፡ ኀጢአት ፡
                     ወእመኒ ፡ ይነውሙ ፡ ጻድቃን ፡ ንዋመ ፡ ነዋኀ ፡ ወአልቦሙ ፡ ዘይፈርሁ ። ወእሙነ ፡ ይሬእዩ ፡ ሰብእ ፡ ጠቢባን ፡
                     ወይሌብዉ ፡ ውሉደ ፡ ምድር ፡ ኲሎ ፡ ነገረ ፡ ዛቲ ፡ መጽሐፍ ፡ ወየአምሩ ፡ ከመ ፡ ኢይክል ፡ ብዕሎሙ ፡ አድኅኖቶሙ ፡
                     በሙዳቀ ፡ ኀጢአቶሙ ። አሌ ፡ ለክሙ ፡ ኃጥኣን ፡ ሶበ ፡ ታመነድብዎሙ ፡ ለጻድቃን ፡ በዕለተ ፡ ጻሕብ ፡ ኀያል ፡
                     ወታነድድዎሙ ፡ በእሳት ፡ ወትትፈደዩ ፡ በከመ ፡ ምግባሪክሙ ። አሌ ፡ ለክሙ ፡ ግፍቱዓነ ፡ ልብ ፡ እለ ፡ ትተግሁ ፡ ከመ
                     ፡ ትለብውዎ ፡ ለእኩይ ፡ ወሀለወ ፡ ይርከብክሙ ፡ ፍርሀት ፡ ወአልቦ ፡ ዘይረድአክሙ ። አሌ ፡ ለክሙ ፡ ኃጥኣን ፡ እስመ
                     ፡ ዲበ ፡ ቃለ ፡ አፉክሙ ፡ ወዲበ ፡ ተግባረ ፡ እደዊክሙ ፡ እለ ፡ ግብረ ፡ ረሳዕክሙ ፡ በዋዕየ ፡ ላህበ ፡ እሳት ፡
                     ትውዕዩ ። ወይእዜኒ ፡ አእምሩ ፡ ከመ ፡ መላእክት ፡ ይትኀሠሡ ፡ ምግባሪክሙ ፡ በሰማይ ፡ እምፀሐይ ፡ ወእምወርኅ ፡
                     ወእምከዋክብት ፡ በእንተ ፡ ኀጢአተ ፡ ዚአክሙ ፡ እስመ ፡ በዲበ ፡ ምድር ፡ ትገብሩ ፡ ኀበ ፡ ጻድቃን ፡ ኲነኔ ።
                     ወያሰምዕ ፡ ላዕሌክሙ ፡ ኲሎ ፡ ደመና ፡ ወጊሜ ፡ ወጠለ ፡ ወዝናመ ፡ እስመ ፡ ሀለዉ ፡ ኲሎሙ ፡ ይትከልኡ ፡ እምኔክሙ ፡
                     ከመ ፡ ኢይረዱ ፡ ዲቤክሙ ፡ ወኢይሔልዩ ፡ ኀበ ፡ ኀጢአትክሙ ። ወይእዜኒ ፡ ሀቡ ፡ አምኃ ፡ ለዝናም ፡ ከመ ፡ ኢትትከላእ
                     ፡ ወሪደ ፡ ዲቤክሙ ፡ ወጠል ፡ እመ ፡ ተመጠወ ፡ እምኔክሙ ፡ ወርቀ ፡ ወብሩረ ። ሶበ ፡ ይወድቅ ፡ ዲቤክሙ ፡ አስሐትያ
                     ፡ ወሐመዳ ፡ ወቊረ ፡ ዚአሆሙ ፡ ወኲሉ ፡ ነፋሳተ ፡ ሐመዳ ፡ ወኲሉ ፡ ፃዕራተ ፡ ዚአሆሙ ፡ በእማንቱ ፡ መዋዕል ፡
                     ኢትክሉ ፡ ቀዊመ ፡ ቅድሜሆሙ ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/3/vers/10/intertext/923"
                        passive="betmas:LIT1340EnochE.5.100"/>
                  </listRelation>
               </div>
               <div type="textpart" subtype="chapter" n="101">
                  <ab>ጠይቅዋ ፡ ለሰማይ ፡ ኲልክሙ ፡ ውሉደ ፡ ሰማይ ፡ ወኲሎ ፡ ግብረ ፡ ልዑል ፡ ወፍርሁ ፡ እምኔሁ ፡ ወኢትግበሩ ፡ እኩየ
                     ፡ በቅድሜሁ ። እመ ፡ ዐፀወ ፡ መስኮተ ፡ ሰማይ ፡ ወከልአ ፡ ዝናመ ፡ ወጠለ ፡ ከመ ፡ እይረድ ፡ ዲበ ፡ ምድር ፡
                     በእንቲአክሙ ፡ ሚሀለወክሙ ፡ ትግበሩ ። ወእመ ፡ ፈነወ ፡ መዐቶ ፡ ዲቤክሙ ፡ ወዲበ ፡ ኲሉ ፡ ምግባሪክሙ ፡ አኮ ፡
                     አንትሙ ፡ እለ ፡ ታስተበቊዕዎ ፡ እስመ ፡ ትትናገሩ ፡ ዲበ ፡ ጽድቀ ፡ ዚአሁ ፡ ዐቢያተ ፡ ወጽኑዓተ ፡ ወአልብክሙ ፡
                     ሰላም ። ወኢትሬእይዎሙኑ ፡ ለነገሥተ ፡ አሕማር ፡ እፎ ፡ ይትሀወኩ ፡ እሞገድ ፡ ወያንቀለቅሉ ፡ እምነፋሳት ፡ አሕማሮሙ ፡
                     ወይትመነደብ ። ወበእንተ ፡ ዝንቱ ፡ ይፈርሁ ፡ እስመ ፡ ኲሉ ፡ ንዋዮሙ ፡ ሠናይ ፡ ይወጽእ ፡ ውስተ ፡ ባሕር ፡ ምስሌሆሙ
                     ፡ ወሠናየ ፡ ኢይሄልዩ ፡ በልቦሙ ፡ እስመ ፡ ባሕር ፡ ይውሕጦሙ ፡ ወይትሐጐሉ ፡ ውስቴታ ። አኮኑ ፡ ኲሉ ፡ ባሕር ፡
                     ወኲሉ ፡ ማያቲሃ ፡ ወኲሉ ፡ ሑሰታ ፡ ግብረ ፡ ልዑል ፡ ውእቱ ፡ ወውእቱ ፡ ኲሎ ፡ ግብረታ ፡ ሐተመ ፡ ወአሠረ ፡
                     ኲለንታሃ ፡ በኆፃ ። ወበተግሣጹ ፡ ትየብስ ፡ ወትፈርህ ፡ ወኲሉ ፡ ዓሣቲሃ ፡ ይመውቱ ፡ ወኲሉ ፡ ዘሀሎ ፡ ውስቴታ ፡
                     ወአንትሙ ፡ ኃጥኣን ፡ እለ ፡ ውስተ ፡ ምድር ፡ ኢትፈርህዎ ። አኮኑ ፡ ውእቱ ፡ ገብረ ፡ ሰማየ ፡ ወምድረ ፡ ወኲሎ ፡
                     ዘሀሎ ፡ ውስቴቶሙ ፡ ወመኑ ፡ ወሀበ ፡ ትምህርተ ፡ ወጥበበ ፡ ለኲሎሙ ፡ እለ ፡ ይትሐወሱ ፡ ዲበ ፡ ምድር ፡ ወለእለ ፡
                     ውስተ ፡ ባሕር ። አኮኑ ፡ ውእቶሙ ፡ ነገሥተ ፡ አሕማር ፡ ይፈርህዎ ፡ ለባሕር ፡ ወኃጥኣንሰ ፡ ለልዑል ፡ ኢይፈርህዎ ።
                  </ab>
               </div>
               <div type="textpart" subtype="chapter" n="102">
                  <ab>በእማንቱ ፡ መዋዕል ፡ ለእመ ፡ ወደየ ፡ ዲቤክሙ ፡ ዕፅበ ፡ እሳተ ፡ አይቴ ፡ ትነፍጹ ፡ ወበአይቴ ፡ ትድኅኑ ፡ ወሶበ
                     ፡ ይወዲ ፡ ቃሎ ፡ ዲቤክሙ ፡ አኮኑ ፡ ትትመሐከዉ ፡ ወትፈርሁ ። ወኲሎሙ ፡ ብርሃናት ፡ ይትሀወኩ ፡ በፍርሀት ፡ ዐቢይ ፡
                     ወኲላ ፡ ምድር ፡ ትትመሐከው ፡ ወትርዕድ ፡ ወትጔጒዕ ። ወኲሎሙ ፡ መላእክት ፡ ይፌጽሙ ፡ ትእዛዞሙ ፡ ወይፈቅዱ ፡ ከመ ፡
                     ይትኃብኡ ፡ እምቅድመ ፡ ዐቢየ ፡ ስብሐት ፡ ወይርዕዱ ፡ ደቂቀ ፡ ምድር ፡ ወይትሀወኩ ፡ ወአንትሙ ፡ ኃጥኣን ፡ ርጉማን ፡
                     ለዓለም ፡ ወአልብክሙ ፡ ሰላም ። እትፍርሁ ፡ አንትሙ ፡ ነፍሳተ ፡ ጻድቃን ፡ ወተሰፈዉ ፡ ዕለተ ፡ ሞትክሙ ፡ በጽድቅ ።
                     ወኢትኅዝኑ ፡ እስመ ፡ ወረደት ፡ ነፍስክሙ ፡ ውስተ ፡ ዐቢይ ፡ ምንዳቤ ፡ ወገዓር ፡ ወናእክ ፡ ወውስተ ፡ ሲኦል ፡
                     በሐዘን ፡ ወኢረከበ ፡ ሥጋክሙ ፡ በሕይወትክሙ ፡ በከመ ፡ ኂሩትክሙ ፡ አላ ፡ እንከ ፡ በዕለት ፡ እንተ ፡ ባቲ ፡ ኮንክሙ
                     ፡ ኃጥኣነ ፡ ወበዕለተ ፡ መርገም ፡ ወመቅሠፍት ። ወሶበ ፡ ትመውቱ ፡ ይብሉ ፡ በላዕሌክሙ ፡ ኃጥኣን ፡ ከመ ፡ ሞትነ ፡
                     ሞቱ ፡ ጻድቃን ፡ ወምንት ፡ ኮነ ፡ በቊዔቶሙ ፡ በምግባሮሙ ። ነዋ ፡ ከማነ ፡ ሞቱ ፡ በኀዘን ፡ ወበጽልመት ፡ ወምንት ፡
                     ፈድፋዶሙ ፡ እምኔነ ፡ እምይእዜ ፡ ተዐረይነ ። ወምንተ ፡ ይነሥኡ ፡ ወምንተ ፡ ይሬእዩ ፡ ለዓለም ፡ እስመ ፡ እሙንቱሂ ፡
                     ነዋ ፡ ሞቱ ፡ ወእምይእዜ ፡ ለዓለም ፡ ኢይሬእዩ ፡ ብርሃነ ። እብለክሙ ፡ አንትሙ ፡ ኃጥኣን ፡ አከለክሙ ፡ በሊዕ ፡
                     ወሰትይ ፡ ወአዕርቆተ ፡ ሰብእ ፡ ወሐይድ ፡ ወኀጢአት ፡ ወአጥርዮተ ፡ ንዋይ ፡ ወርእዮተ ፡ መዋዕል ፡ ሠናይ ።
                     ርኢክምዎሙኑ ፡ ለጻድቃን ፡ እፎ ፡ ኮነ ፡ ተፍጻሜቶሙ ፡ ሰላመ ፡ እስመ ፡ ኲሉ ፡ ግፍዕ ፡ ኢተረክበ ፡ በላዕሌሆሙ ፡
                     እስከ ፡ ዕለተ ፡ ሞቶሙ ። ወተሐጒሉ ፡ ወኮኑ ፡ ከመ ፡ ዘኢኮኑ ፡ ወወረዱ ፡ ውስተ ፡ ሲኦል ፡ ነፍሳቲሆሙ ፡ በምንዳቤ ።
                  </ab>
               </div>
               <div type="textpart" subtype="chapter" n="103">
                  <ab>ወይእዜኒ ፡ አነ ፡ እምሕል ፡ ለክሙ ፡ ለጻድቃን ፡ በዐቢይ ፡ ስብሐቱ ፡ ወክብሩ ፡ ወበክቡር ፡ መንግሥቱ ፡ ወበዕበዩ ፡
                     እምሕል ፡ ለክሙ ፤ እስመ ፡ አነ ፡ አአምር ፡ ዘንተ ፡ ምሥጢረ ፡ ወአንበብኩ ፡ በጸፍጸፈ ፡ ሰማይ ፡ ወርኢኩ ፡ ጽሕፈተ
                     ፡ ቅዱሳን ፡ ወረከብኩ ፡ ጽሑፈ ፡ ውስቴቱ ፡ ወልኩዐ ፡ በእንቲአሆሙ ። እስመ ፡ ኲሉ ፡ ሠናይ ፡ ወፍሥሓ ፡ ወክብር ፡
                     ተደለወ ፡ ሎሙ ፡ ወተጽሕፈ ፡ ለመናፍስቲሆሙ ፡ ለእለ ፡ ሞቱ ፡ በጽድቅ ፡ ወበብዙኅ ፡ ሠናይ ፡ ይትወሀብ ፡ ለክሙ ፡
                     ተክለ ፡ ጻማክሙ ፡ ወክፍልክሙ ፡ ፈድፋደ ፡ እምክፍለ ፡ ሕያዋን ። ወየሐይዉ ፡ መንፈስክሙ ፡ ለእለ ፡ ሞትክሙ ፡ በጽድቅ
                     ፡ ወይትፌሥሑ ፡ ወይትሐሠዩ ፡ መናፍስቲሆሙ ፡ ወተዝካሮሙ ፡ እምቅድመ ፡ ገጹ ፡ ለዐቢይ ፡ ለኲሉ ፡ ትውልደ ፡ ዓለም ፡
                     ወይእዜኒ ፡ ኢትፍርህዎ ፡ ለኀሣሮሙ ። አሌ ፡ ለክሙ ፡ ኃጥኣን ፡ ሶበ ፡ ትመውቱ ፡ በኀጢአትክሙ ፡ ወይብሉ ፡ እሉ ፡ እለ
                     ፡ ከማክሙ ፡ ዲቤክሙ ፡ ብፁዓን ፡ እሙንቱ ፡ ኃጥኣን ፡ ኲሎ ፡ መዋዕሎሙ ፡ ርእዩ ። ወይእዜኒ ፡ ሞቱ ፡ በሠናይ ፡
                     ወበብዕል ፡ ወምንዳቤ ፡ ወቀትለ ፡ እርእዩ ፡ በሕይወቶሙ ፡ ወበስብሐት ፡ ሞቱ ፡ ወኲነኔ ፡ ኢተገብረ ፡ ሎሙ ፡ በሕይወቶሙ
                     ። ተአምርዎሙ ፡ እስመ ፡ ውስተ ፡ ሲኦል ፡ ያወርድዎሙ ፡ ለነፍሳቲሆሙ ፡ ወእኩያተ ፡ ይከውና ፡ ወምንዳቤሆሙ ፡ ዐቢየ ።
                     ወበጽልመት ፡ ወበመርበብት ፡ ወበላህብ ፡ ዘይነድድ ፡ ኀበ ፡ ኲነኔ ፡ ዐባይ ፡ ትበውእ ፡ መንፈስክሙ ፡ ወኲነኔ ፡ ዐባይ
                     ፡ ትከውን ፡ ለኲሉ ፡ ትውልድ ፡ እስከ ፡ ለዓለም ፤ አሌ ፡ ለክሙ ፡ እስመ ፡ አልብክሙ ፡ ሰላም ። እትበልዎሙ ፡
                     ለጻድቃን ፡ ወለኄራን ፡ እለ ፡ ሀለዉ ፡ ውስተ ፡ ሕይወት ፡ በመዋዕለ ፡ ስራሕነ ፡ ጻማ ፡ ጻመውነ ፡ ወኲሎ ፡ ስራሐ ፡
                     ርኢነ ፡ ወእከያተ ፡ ብዙኀ ፡ ረከብነ ፡ ወተወዳዕነ ፡ ወውሕድነ ፡ ወንዕሰት ፡ መንፈስነ ። ወተሐጐልነ ፡ ወአልቦ ፡
                     ዘረድአነ ፡ በነገር ፡ ወበምግባር ፡ ስእነ ፡ ወኢምንተኒ ፡ ኢረከብነ ፡ ወተፅዕርነ ፡ ወተሐጐልነ ፡ ወኢተሰፈውነ ፡ ከመ ፡
                     ንርአይ ፡ ሕይወተ ፡ ዕለተ ፡ እምዕለት ። ወተሰፈውነ ፡ ንኩን ፡ ርእስ ፡ ወኮነ ፡ ዘነበ ፤ ጻመውነ ፡ እንዘ ፡ ንትጌበር
                     ፡ ወኢሰለጥነ ፡ ዲበ ፡ ጻማነ ፡ ወኮነ ፡ መባልዕተ ፡ ለኃጥኣን ፡ ወዐማፅያን ፡ አክበዱ ፡ ላዕሌነ ፡ አርዑተ ፡ ዚአሆሙ
                     ። ወተሰልጡ ፡ ዲቤነ ፡ እለ ፡ ይጸልዑነ ፡ ወእለ ፡ ይድጒጹነ ፡ ወለእለ ፡ ይጸልዑነ ፡ አትሐትነ ፡ ክሳደነ ፡ ወኢመሐፉነ
                     ። ወፈቀድነ ፡ ንሑር ፡ እምኔሆሙ ፡ ከመ ፡ ንንፍጽ ፡ ወናዕርፍ ፡ ወኢረከብነ ፡ ኀበ ፡ ንጐይይ ፡ ወንድኅን ፡ እምኔሆሙ
                     ። ወሰከይናሆሙ ፡ ኀበ ፡ መላእክት ፡ በምንዳቤነ ፡ ወጸራሕነ ፡ ዲበ ፡ እለ ፡ ይበልዑነ ፡ ወጽራሐ ፡ ዚአነ ፡ ኢይሬእዩ
                     ፡ ወኢይፈቅዱ ፡ ከመ ፡ ይስምዑ ፡ ቃለነ ። ወይረድእዎሙ ፡ ለእለ ፡ የሀይዱነ ፡ ወይበልዑነ ፡ ወለእለ ፡ አውሐዱነ ፡
                     ወየኀብኡ ፡ ግፍዖሙ ፡ ወኢያወጽኡ ፡ እምኔነ ፡ አርኡቶሙ ፡ አላ ፡ ይበልዑነ ፡ ወይዘርዝሩነ ፡ ወይቀትሉነ ፡ ወየኀብኡ ፡
                     ቀትለነ ፡ ወኢተዘከሩ ፡ ከመ ፡ አንሦኡ ፡ እደዊሆሙ ፡ ላዕሌነ ። </ab>
               </div>
               <div type="textpart" subtype="chapter" n="104">
                  <ab>እምሕል ፡ ለክሙ ፡ ጻድቃን ፡ እስመ ፡ በሰማይ ፡ ይዜከሩ ፡ መላእክት ፡ በእንቲአክሙ ፡ ለሠናይ ፡ በቅድመ ፡ ስብሐቲሁ
                     ፡ ለዐቢይ ፤ አስማቲክሙ ፡ ይጸሐፍ ፡ በቅድመ ፡ ስብሐቲሁ ፡ ለዐቢይ ። ተሰፈዉ ፡ እስመ ፡ በቀዳሚ ፡ ኀሰርክሙ ፡ በእከይ
                     ፡ ወበስራሕ ፡ ወይእዜኒ ፡ ትበርሁ ፡ ከመ ፡ ብርሃናተ ፡ ሰማይ ፡ ወትትረአዩ ፡ ወኆኅተ ፡ ሰማይ ፡ ይትረኀዉ ፡ ለክሙ ።
                     ወጽራሐ ፡ ዚአክሙ ፡ ኲነኔ ፡ ጽርሑ ፡ ወያስተርኢ ፡ ለክሙ ፡ እስመ ፡ እምነ ፡ መላእክት ፡ ይትኀሠሥ ፡ ኲሎ ፡
                     ምንዳቤክሙ ፡ ወእምኲሎሙ ፡ እለ ፡ አርድእዎሙ ፡ ለእለ ፡ የሀይዱክሙ ። ተሰፈዉ ፡ ወኢትኅድጉ ፡ ተስፋክሙ ፡ እስመ ፡
                     ትከውን ፡ ለክሙ ፡ ፍሥሓ ፡ ዐባይ ፡ ከመ ፡ መላእክተ ፡ ሰማይ ። እንተ ፡ ሀለወክሙ ፡ ትግበሩ ፡ አኮ ፡ ትትኀብኡ ፡
                     ሀለወክሙ ፡ በዕለተ ፡ ኲነኔ ፡ ዐባይ ፡ ወኢትትረከቡ ፡ ከመ ፡ ኃጥኣን ፡ ወኲነኔ ፡ እንተ ፡ ለዓለም ፡ ትከውን ፡
                     እምኔክሙ ፡ ለኲሉ ፡ ትውልደ ፡ ዓለም ። ወይእዜኒ ፡ እትፍርሁ ፡ ጻድቃን ፡ ሶበ ፡ ትሬእይዎሙ ፡ ለኃጥአን ፡ ይጸንዑ ፡
                     ወይዴለዉ ፡ በፍትወቶሙ ፡ ወኢትኩኑ ፡ ሱቱፋነ ፡ ምስሌሆሙ ፡ አላ ፡ ረኀቁ ፡ እምግፍዐ ፡ ዚአሆሙ ፡ እስመ ፡ ለሐራ ፡
                     ሰማይ ፡ ሀለወክሙ ፡ ትኩኑ ፡ ሱቱፋነ ። እስመ ፡ ትብሉ ፡ አንትሙ ፡ ኃጥአን ፡ ኢትኅሥሡ ፡ ወኢይጸሐፍ ፡ ኲሉ ፡
                     ኀጢአትነ ፡ ይጽሕፉ ፡ ሀለዉ ፡ ኲሎ ፡ ኀጢአተክሙ ፡ በኲሉ ፡ ዕለት ። ወይእዜኒ ፡ አነ ፡ አርእየክሙ ፡ እስመ ፡ ብርሃን
                     ፡ ወጽልመት ፤ ዕለት ፡ ወሌሊት ፡ ይሬእዩ ፡ ኲሎ ፡ ኀጢአተክሙ ። እትርስዑ ፡ በልብክሙ ፡ ወኢተሐስዉ ፡ ወኢትሚጥዎ ፡
                     ለነገረ ፡ ርትዕ ፡ ወኢታሐስውዎ ፡ ለነገረ ፡ ቅዱስ ፡ ወዐቢይ ፡ ወኢትሰብሕዎ ፡ ለጣዖትክሙ ፡ እስመ ፡ ኢኮነት ፡ ኲላ ፡
                     ሐሰትክሙ ፡ ወኲሉ ፡ ርስዓንክሙ ፡ ለጽድቅ ፡ አላ ፡ ለኀጢአት ፡ ዐባይ ። ወይእዜኒ ፡ አነ ፡ አአምሮ ፡ ለዝ ፡ ምሥጢር
                     ፡ እስመ ፡ ነገረ ፡ ርትዕ ፡ ይመይጡ ፡ ወየዐልዉ ፡ ብዙኃን ፡ ኃጥኣን ፡ ወይትናገሩ ፡ ነገራተ ፡ እኩያተ ፡ ወይሔስዉ ፡
                     ወይፈጥሩ ፡ ፍጥረተ ፡ ዐቢያተ ፡ ወመጻሕፍተ ፡ ይጽሕፉ ፡ ዲበ ፡ ነገራቲሆሙ ። ወሶበሰ ፡ ኲሎ ፡ ነገርየ ፡ ይጽሕፉ ፡
                     በርትዕ ፡ ዲበ ፡ ልሳናቲሆሙ ፡ ወኢይዌልጡ ፡ ወኢያሐፅፅ ፡ እምነገራትየ ፡ አላ ፡ ኲሎ ፡ በርትዕ ፡ ይጽሕፉ ፡ ኲሎ ፡
                     ዘቀዳሚ ፡ አስማዕኩ ፡ በእንቲአሆሙ ። ወካልአ ፡ ምሥጢረ ፡ አአምር ፡ እስመ ፡ ለጻድቃን ፡ ወለጠቢባን ፡ ይትወሀባ ፡
                     መጻሕፍታት ፡ ለፍሥሓ ፡ ወለርትዕ ፡ ወለጥበብ ፡ ብዙኅ ። ወሎሙ ፡ ይትወሀባ ፡ መጻሕፍት ፡ ወየአምኑ ፡ ቦሙ ፡ ወይትፌሥሑ
                     ፡ ቦሙ ፡ ወይትዐሠዩ ፡ ኲሎሙ ፡ ጻድቃን ፡ እለ ፡ እምኔሆሙ ፡ አእመሩ ፡ ኲሎ ፡ ፍናዋተ ፡ ርትዕ ። </ab>
               </div>
               <div type="textpart" subtype="chapter" n="105">
                  <ab>ወበእማንቱ ፡ መዋዕል ፡ ይቤ ፡ እግዚእ ፡ ከመ ፡ ይጸውዑ ፡ ወያስምዑ ፡ ለውሉደ ፡ ምድር ፡ በጥበቦሙ ፡ አርእዩ ፡ ሎሙ
                     ፡ እስመ ፡ አንትሙ ፡ መራሕያኒሆሙ ፡ ወዕሤያተ ፡ ዲበ ፡ ኲላ ፡ ምድር ። እስመ ፡ አነ ፡ ወወልድየ ፡ ንዴመር ፡
                     ምስሌሆሙ ፡ ለዓለም ፡ በፍናዋተ ፡ ርትዕ ፡ በሕይወቶሙ ፡ ወሰላም ፡ ይከውን ፡ ለክሙ ፤ ተፈሥሑ ፡ ውሉደ ፡ ርትዕ ፡
                     በአማን ። </ab>
               </div>
               <div type="textpart" subtype="chapter" n="106">
                  <ab>ወእምድኅረ ፡ መዋዕል ፡ ነሥአ ፡ ወልድየ ፡ ማቱሳላ ፡ ለወልዱ ፡ ላሜክ ፡ ብእሲተ ፡ ወፀንሰት ፡ እምኔሁ ፡ ወወለደት ፡
                     ወልደ ። ወኮነ ፡ ሥጋሁ ፡ ጸዐዳ ፡ ከመ ፡ አስሐትያ ፡ ወቀይሕ ፡ ከመ ፡ ጽጌ ፡ ረዳ ፡ ወፀጒረ ፡ ርእሱ ፡ ከመ ፡
                     ፀምር ፡ ጸዐዳ ፡ ወድምድማሁ ፡ ወሠናይ ፡ አዕይንቲሁ ፡ ወሶበ ፡ ከሠተ ፡ አዕይንቲሁ ፡ አብርሃ ፡ ኲላ ፡ ቤተ ፡ ከመ ፡
                     ፀሐይ ፡ ወፈድፋደ ፡ በርሀ ፡ ኲሉ ፡ ቤት ። ወሶበ ፡ ተንሥአ ፡ እምእዴሃ ፡ ለመወልዲት ፡ ከሠተ ፡ አፉሁ ፡ ወተናገረ ፡
                     ለእግዚአ ፡ ጽድቅ ። ወፈርሀ ፡ ላሜክ ፡ አቡሁ ፡ እምኔሁ ፡ ወጐየ ፡ ወመጽአ ፡ ኀበ ፡ አቡሁ ፡ ማቱሳላ ። ወይቤሎ ፡
                     አነ ፡ ወለድኩ ፡ ወልደ ፡ ውሉጠ ፡ ኢኮነ ፡ ከመ ፡ ሰብእ ፡ አላ ፡ ይመስል ፡ ደቂቀ ፡ መላእክተ ፡ ሰማይ ፡ ወፍጥረቱ
                     ፡ ካልእት ፡ ወኢኮነ ፡ ከማነ ፡ ወአዕይንቲሁ ፡ ከመ ፡ እገሪሁ ፡ ለጸሐይ ፡ ገጹ ፡ ስቡሕ ። ወይመስለኒ ፡ ከመ ፡ ኢኮነ
                     ፡ እምኔየ ፡ አላ ፡ እመላእክት ፡ ውእቱ ፡ ወእፈርህ ፡ ከመ ፡ ኢይትገበር ፡ መንክር ፡ በመዋዕሊሁ ፡ ዲበ ፡ ምድር ።
                     ወይእዜኒ ፡ ሀለውኩ ፡ አቡየ ፡ አስተበቊዐከ ፡ ወእስእል ፡ እምኀቤከ ፡ ከመ ፡ ትሑር ፡ ኀበ ፡ ሄኖክ ፡ አብነ ፡
                     ወትስማዕ ፡ እምኀቤሁ ፡ አማነ ፡ እስመ ፡ ውእቱ ፡ ምስለ ፡ መላእክት ፡ ምንባሩ ። ወሶበ ፡ ሰምዐ ፡ ማቱሳላ ፡ ነገረ ፡
                     ወልዱ ፡ መጽአ ፡ ኀቤየ ፡ ውስተ ፡ አጽናፈ ፡ ምድር ፡ እስመ ፡ ሰምዐ ፡ ከመ ፡ ህየ ፡ ሀሎኩ ፡ ወጸርሐ ፡ ወሰማዕኩ ፡
                     ቃሎ ፡ ወመጻእኩ ፡ ኀቤሁ ፡ ወእቤሎ ፡ ናሁ ፡ ሀለውኩ ፡ ወልድየ ፡ እስመ ፡ መጻእከ ፡ ኀቤየ ። ወአውሥአኒ ፡ ወይቤ ፡
                     በእንተ ፡ ነገር ፡ ዐቢይ ፡ መጻእኩ ፡ ኀቤከ ፡ ወበእንተ ፡ ራእይ ፡ ዕፅብ ፡ በዘቀረብኩ ። ወይእዜኒ ፡ አቡየ ፡ ስምዐኒ
                     ፡ እስመ ፡ ተወልደ ፡ ለላሜክ ፡ ወልድየ ፡ ወልድ ፡ ዘኢኮነ ፡ አምሳሉ ፡ ወፍጥረቱ ፡ ከመ ፡ ፍጥረተ ፡ ሰብእ ፡ ወኅብሩ
                     ፡ ይጸዐዱ ፡ እምአስሐትያ ፡ ወይቀይሕ ፡ እምጽጌ ፡ ረዳ ፡ ወፀጒረ ፡ ርእሱ ፡ ይጸዐዱ ፡ እምጸምር ፡ ጸዐዳ ፡
                     ወአዕይንቲሁ ፡ ከመ ፡ እገሪሁ ፡ ለፀሐይ ፡ ወከሠተ ፡ አዕይንቲሁ ፡ ወአብርሃ ፡ ኲላ ፡ ቤተ ። ወተንሥአ ፡ እምውስተ ፡
                     እዴሃ ፡ ለመወልዲት ፡ ወፈትሐ ፡ አፉሁ ፡ ወባረኮ ፡ ለእግዚአ ፡ ሰማይ ። ወፈርሐ ፡ አቡሁ ፡ ላሜክ ፡ ወጐየ ፡ ኀቤየ ፡
                     ወኢአምነ ፡ ከመ ፡ እምኔሁ ፡ ውእቱ ፡ አላ ፡ አምሳሎ ፡ እመላእክተ ፡ ሰማይ ፡ ወናሁ ፡ መጻእኩ ፡ ኀቤከ ፡ ከመ ፡
                     ታይድዐኒ ፡ ጽድቀ ። ወአውሣእኩ ፡ አነ ፡ ሄኖክ ፡ ወእቤሎ ፡ ይሔድስ ፡ እግዚእ ፡ ሐዲሳተ ፡ ዲበ ፡ ምድር ፡ ወዘንተ ፡
                     ወዳዕኩ ፡ ወርኢኩ ፡ በራእይ ፡ ወአይዳዕኩከ ፡ እስመ ፡ በትውልዱ ፡ ለያሬድ ፡ አቡየ ፡ አኅለፉ ፡ ነገሮ ፡ ለእግዚእ ፡
                     እመልዕልተ ፡ ሰማይ ። ወነዮሙ ፡ ይገብሩ ፡ ኀጢአተ ፡ ወየኀልፉ ፡ ሥርዐተ ፡ ወምስለ ፡ አንስት ፡ ተደመሩ ፡ ወምስሌሆን
                     ፡ ይገብሩ ፡ ኀጢአተ ፡ ወአውሰብ ፡ እምኔሆን ፡ ወእምኔሆን ፡ ወለዱ ፡ ደቂቀ ። ወሐጒል ፡ ዐቢይ ፡ ይከውን ፡ ዲበ ፡
                     ኲሉ ፡ ምድር ፡ ወማየ ፡ አይኅ ፡ ይከውን ፡ ወሐጒል ፡ ዐቢይ ፡ በ፩ዓመት ፡ ይከውን ። ዝውእቱ ፡ ወልድ ፡ ዘተወልደ ፡
                     ለክሙ ፡ ውእቱ ፡ ይተርፍ ፡ ዲበ ፡ ምድር ፡ ወ፫ደቂቁ ፡ ይድኅኑ ፡ ምስሌሁ ፡ ሶበ ፡ ይመውቱ ፡ ኲሉ ፡ ሰብእ ፡ ዘዲበ
                     ፡ ምድር ፡ ይድኅን ፡ ውእቱ ፡ ወደቂቁ ። ይወልዱ ፡ ዲበ ፡ ምድር ፡ እለ ፡ ያርብሕ ፡ አኮ ፡ ዘመንፈስ ፡ አላ ፡ ዘሥጋ
                     ፡ ወይከውን ፡ መቅሠፍት ፡ ዐቢይ ፡ ዲበ ፡ ምድር ፡ ወትትሐፀብ ፡ ምድር ፡ እምኲሉ ፡ ሙስና ። ወይእዜኒ ፡ አይድዕ ፡
                     ለወልድከ ፡ ላሜክ ፡ እስመ ፡ ዘተወልደ ፡ ወልዱ ፡ ውእቱ ፡ በጽድቅ ፡ ወጸውዕ ፡ ስሞ ፡ ኖኅ ፡ እስመ ፡ ውእቱ ፡
                     ይከውን ፡ ለክሙ ፡ ተረፈ ፡ ወውእቱ ፡ ወደቂቁ ፡ ይድኅኑ ፡ እሙስና ፡ እንተ ፡ ትመጽእ ፡ ዲበ ፡ ምድር ፡ እምኲሉ ፡
                     ኀጢአት ፡ ወእምኲሉ ፡ ዐመፃ ፡ እንተ ፡ ሀለወት ፡ ትትፌጸም ፡ ዲበ ፡ ምድር ፡ በመዋዕሊሁ ። ወእምድኅረዝ ፡ ትከውን ፡
                     ዐመፃ ፡ ፈድፋደ ፡ እምእንተ ፡ ተፈጸመት ፡ ቀዳሚ ፡ ዲበ ፡ ምድር ፡ እስመ ፡ አአምር ፡ ምሥጢራተ ፡ ቅዱሳን ፡ እስመ ፡
                     ውእቱ ፡ እግዚእ ፡ አርአየኒ ፡ ወአይድዐኒ ፡ ወበጸፍጸፈ ፡ ሰማይ ፡ አንበብኩ ። </ab>
               </div>
               <div type="textpart" subtype="chapter" n="107">
                  <ab>ወርኢኩ ፡ ጽሑፈ ፡ በላዕሌሆሙ ፡ እስመ ፡ ትውልድ ፡ እምትውልድ ፡ ትኤብስ ፡ እስከ ፡ ትትነሣእ ፡ ትውልደ ፡ ጽድቅ ፡
                     ወአበሳ ፡ ትትሐጐል ፡ ወኀጢአት ፡ ትትገሐስ ፡ እምዲበ ፡ ምድር ፡ ወኲሉ ፡ ሠናይ ፡ ይመጽእ ፡ ዲቤሃ ። ወይእዜኒ ፡
                     ወልድየ ፡ ሑር ፡ አይድዖ ፡ ለወልድከ ፡ ላሜክ ፡ እስመዝ ፡ ወልድ ፡ ዘተወልደ ፡ ወልደ ፡ ዚአሁ ፡ ውእቱ ፡ አማን ፡
                     ወኢኮነ ፡ ሐሰተ ። ወሶበ ፡ ሰምዐ ፡ ማቱሳላ ፡ ነገረ ፡ አቡሁ ፡ ሄኖክ ፡ እስመ ፡ ዘኅቡእ ፡ አርአዮ ፡ ኲሎ ፡ ግብረ
                     ፡ ወገብአ ፡ ርኢዮ ፡ ወሰመዮ ፡ ስሞ ፡ ለውእቱ ፡ ወልድ ፡ ኖኅ ፡ እስመ ፡ ውእቱ ፡ ያስተፌሥሓ ፡ ለምድር ፡ እምኲሉ ፡
                     ኀጒል ። </ab>
               </div>
               <div type="textpart" subtype="chapter" n="108">
                  <ab>ካልእ ፡ መጽሐፍ ፡ ዘጸሐፈ ፡ ሄኖክ ፡ ለወልዱ ፡ ማቱሳላ ፡ ወለእለ ፡ ይመጽኡ ፡ እምድኅሬሁ ፡ ወየዐቅብ ፡ ሥርዐተ ፡
                     በደኃሪ ፡ መዋዕል ። እለ ፡ ገበርክሙ ፡ ወትጸንሑ ፡ በእሉ ፡ መዋዕል ፡ እስከ ፡ ይትፌጸሙ ፡ እለ ፡ ይገብሩ ፡ እኩየ ፡
                     ወይትፌጸም ፡ ኀይሎሙ ፡ ለመአብሳን ፤ አንትሙሰ ፡ ጽንሑ ፡ እስክ ፡ ተሐልፍ ፡ ኀጢአት ፡ እስመ ፡ ሀሎ ፡ ስሞሙ ፡
                     ይደመሰስ ፡ እመጻሕፍተ ፡ ቅዱሳን ፡ ወዘርኦሙ ፡ ይትሐጐል ፡ ለዓለም ፡ ወመናፍስቲሆሙ ፡ ይትቀተሉ ፡ ወይጸርሑ ፡
                     ወየዐወይዉ ፡ በመካነ ፡ በድው ፡ ዘኢያስተርኢ ፡ ወበእሳት ፡ ይነድዱ ፡ እስመ ፡ ኢሀሎ ፡ ህየ ፡ ምድር ። ወርኢኩ ፡ ህየ
                     ፡ ከመ ፡ ደመና ፡ ዘኢይትረአይ ፡ እስመ ፡ እምዕመቁ ፡ እክህልኩ ፡ ላዕለ ፡ ነጽሮ ፡ ወላህበ ፡ እሳቱ ፡ ርኢኩ ፡ እንዘ
                     ፡ ይነድድ ፡ ስቡሕ ፡ ወይትከበቡ ፡ ከመ ፡ አድባር ፡ ስብሓን ፡ ወይትሀወኩ ፡ ለፌ ፡ ወለፌ ። ወተስእልክዎ ፡
                     ለ፩እመላእክት ፡ ቅዱሳን ፡ እለ ፡ ምስሌየ ፡ ወእቤሎ ፡ ምንት ፡ ውእቱ ፡ ዝስብሕ ፡ እስመ ፡ ኢኮነ ፡ ሰማየ ፡ አላ ፡
                     ላህበ ፡ እሳት ፡ ባሕቲቱ ፡ ዘይነድድ ፡ ወቃለ ፡ ጽራሕ ፡ ወብካይ ፡ ወአውያት ፡ ወሕማም ፡ ኀያል ። ወይቤለኒ ፡ ዝንቱ
                     ፡ መካን ፡ ዘትሬኢ ፡ በህየ ፡ ይትወዶዩ ፡ መናፍስተ ፡ ኃጥኣን ፡ ወፅሩፋን ፡ ወእለ ፡ ይገብሩ ፡ እኩየ ፡ ወእለ ፡
                     ይመይጡ ፡ ኲሎ ፡ ዘነገረ ፡ እግዚአብሔር ፡ በአፈ ፡ ነቢያት ፡ እለ ፡ ሀለዉ ፡ ይትገበሩ ። እስመ ፡ ሀለዉ ፡ እምኔሆሙ
                     ፡ ጽሑፋን ፡ ወልኩዓን ፡ ላዕለ ፡ በሰማይ ፡ ከመ ፡ ያንብብዎሙ ፡ መላእክት ፡ ወያእምሩ ፡ ዘሀሎ ፡ ይብጽሖሙ ፡ ለኃጥኣን
                     ፡ ወለመናፍስተ ፡ ትሑታን ፡ ወእለ ፡ አሕመሙ ፡ ሥጋሆሙ ፡ ወተፈድዩ ፡ እምኀበ ፡ አምላክ ፡ ወእለ ፡ ኀስሩ ፡ እምእኩያን
                     ፡ ሰብእ ፤ እለ ፡ አፍቀርዎ ፡ ለአምላክ ፡ ኢወርቀ ፡ ወኢብሩረ ፡ ኢያፍቀሩ ፡ ወኢኲሎ ፡ ሠናየ ፡ ዘውስተ ፡ ዓለም ፡
                     አላ ፡ ወሀቡ ፡ ሥጋሆሙ ፡ ለጻዕር ፤ ወእለ ፡ እምአመ ፡ ኮኑ ፡ ኢፈተዉ ፡ መባልዕተ ፡ ዘውስተ ፡ ምድር ፡ አላ ፡ ረሰዩ
                     ፡ ርእሶሙ ፡ ከመ ፡ መንፈስ ፡ እንተ ፡ ኀለፈት ፡ ወዘንተ ፡ ዐቀቡ ፡ ወብዙኃ ፡ አመከሮሙ ፡ እግዚእ ፡ ወተረክብ ፡
                     መንፈሳቲሆሙ ፡ በንጽሕ ፡ ከመ ፡ ይባርክዎ ፡ ለስሙ ። ወኲሎ ፡ በረከቶሙ ፡ ነገርኩ ፡ በመጻሕፍት ፡ ወዐሰዮሙ ፡
                     ለአርእስቲሆሙ ፡ እስመ ፡ እሉ ፡ ተረክብ ፡ ያፈቅርዎ ፡ ለሰማይ ፡ እምእስትንፋሶሙ ፡ ዘለዓለም ፡ ወእንዘ ፡ ይትከየዱ ፡
                     እምእኩያን ፡ ሰብእ ፡ ወሰምዑ ፡ እምኀቤሆሙ ፡ ትዕይርተ ፡ ወጽርፈተ ፡ ወኀስሩ ፡ እንዘ ፡ ይባርኩኒ ። ወይእዜኒ ፡
                     እጼውዕ ፡ መናፍስቲሆሙ ፡ ለኄራን ፡ እምትውልድ ፡ እንተ ፡ ብርሃን ፡ ወእዌልጥ ፡ ለእለ ፡ ተወልዱ ፡ በጽልመት ፡ እለ ፡
                     በሥጋሆሙ ፡ እተፈድዩ ፡ ክብረ ፡ በከመ ፡ ይደሉ ፡ ለሃይማኖቶሙ ። ወአወጽኦሙ ፡ በብሩህ ፡ ብርሃን ፡ ለእለ ፡ ያፈቅርዎ
                     ፡ ለስምየ ፡ ቅዱስ ፡ ወአነብር ፡ ፲፩ውስተ ፡ መንበረ ፡ ክብር ፡ ክብረ ፡ ዚአሁ ። ወይትወኀውኁ ፡ በአዝማን ፡ ዘአልቦ
                     ፡ ኊልቊ ፡ እስመ ፡ ጽድቅ ፡ ኲነኔሁ ፡ ለአምላክ ፡ እስመ ፡ ለመሃይምናን ፡ ሃይማኖተ ፡ ይሁብ ፡ በማኅደረ ፡ ፍናዋት ፡
                     ርቱዓት ። ወይሬእይዎሙ ፡ ለእለ ፡ ተወልዱ ፡ በጽልመት ፡ ይትወደዩ ፡ በጽልመት ፡ እንዘ ፡ ይትወኀውኁ ፡ ጻድቃን ።
                     ወይጸርሑ ፡ ወይሬእይዎሙ ፡ ኃጥኣን ፡ እንዘ ፡ ይበርሁ ፡ ወየሐውሩ ፡ እሙንቱሂ ፡ በኀበ ፡ ተጽሕፈ ፡ ሎሙ ፡ መዋዕል ፡
                     ወአዝማን ። </ab>
                  <listRelation>
                     <relation name="skos:broadMatch"
                        active="https://corpuscoranicum.de/kontexte/index/sure/4/vers/56/intertext/931"
                        passive="betmas:LIT1340EnochE.5.108"/>
                  </listRelation>
               </div>
            </div>
         </div>
         <div type="edition" xml:lang="gez" xml:id="EOTCed">
            <note>Text of the EOTC printed Bible</note>
            <div type="textpart" subtype="chapter" n="1" xml:id="chapter1">
               <label>Chapter 1</label>
               <ab>
                  <l n="1">ቃለ፡ በረከት፡ ዘሄኖክ፡ በከመ፡ ባረከ፡ ኅሩያነ፡ ወጻድቃነ፡ እለ፡ ሀለዉ፡ ይኩኑ፡ በዕለተ፡ ምንዳቤ፡ ለአሰስሎ፡ ኵሉ፡ እኩያን፡ ወረሲዓን።</l>
                  <l n="2">ወአውሥአ፡ ሄኖክ፡ ወይቤ፡ ብእሲ፡ ጻድቅ፡ ዘእምኀበ፡ እግዚአብሔር፡ እንዘ፡ አዕይንቲሁ፡ ክሡታት፡ ወይሬኢ፡ ራእየ፡ ቅዱስ፡ ዘበሰማያት፡ ዘአርአዩኒ፡ መላእክት፡ ወሰማዕኩ፡ ዘእምኀቤሆሙ፡ ኵሎ፡ ወአእመርኩ፡ አነ፡ ዘእሬኢ፡ ወአኮ፡ ለዝ፡ ትውልድ፡ አላ፡ ለዘይመጽኡ፡ ትውልድ፡ ርሑቃን።</l>
                  <l n="3">በእንተ፡ ኅሩያን፡ እቤ፡ ወአውሣእኩ፡ በእንቲኣሆሙ፡ ምስለ፡ ዘይወፅእ፡ ቅዱስ፡ ወዐቢይ፡ እማኅደሩ።</l>
                  <l n="4">ወአምላከ፡ ዓለም፡ ወእምህየ፡ ይከይድ፡ ዲበ፡ ሲና፡ ደብር፡ ወያስተርኢ፡ በትዕይንቱ፡ ወያስተርኢ፡ በጽንዐ፡ ኀይሉ፡ እምሰማይ።</l>
                  <l n="5">ወይፈርሁ፡ ኵሉ፡ ወያድለቀልቁ፡ ትጉሃን፡ ወይነሥኦሙ፡ ፍርሀት፡ ወረዓድ፡ ዐቢይ፡ እስከ፡ አጽናፈ፡ ዓለም።</l>
                  <l n="6">ወይደነግፁ፡ አድባር፡ ነዋኃን፡ ወይቴሐቱ፡ አውግር፡ ነዊኃን፡ ወይትመሰዉ፡ ከመ፡ መዓረ፡ ግራ፡ እምላህብ።</l>
                  <l n="7">ወትሰጠም፡ ምድር፡ ወኵሉ፡ ዘውስተ፡ ምድር፡ ይትሀጐል፡ ወይከውን፡ ፍትሕ፡ ላዕለ፡ ኵሉ፡ ወላዕለ፡ ጻድቃን፡ ኵሎሙ።</l>
                  <l n="8">ለጻድቃንሰ፡ ሰላመ፡ ይገብር፡ ሎሙ፡ ወየዐቅቦሙ፡ ለኅሩያን፡ ወይከውን፡ ሣህል፡ ላዕሌሆሙ፡ ወይከውኑ፡ ኵሎሙ፡ ዘአምላክ፡ ወይሤርሑ፡ ወይትባረኩ፡ ወይበርህ፡ ሎሙ፡ ብርሃነ፡ አምላክ።</l>
                  <l n="9">ወናሁ፡ መጽአ፡ በትእልፊት፡ ቅዱሳን፡ ከመ፡ ይግበር፡ ፍትሐ፡ ላዕሌሆሙ፡ ወያህጕሎሙ፡ ለረሲዓን፡ ወይትዋቀሥ፡ ኵሎ፡ ዘሥጋ፡ በእንተ፡ ኵሉ፡ ዘገብሩ፡ ወረሰዩ፡ ላዕሌሁ፡ ኃጥኣን፡ ወረሲዓን።</l>
               </ab>
            </div>
            <div type="textpart" subtype="chapter" n="2" xml:id="chapter2">
               <label>Chapter 2</label>
               <ab>
                  <l n="1">ጠየቁ፡ ኵሎ፡ ዘውስተ፡ ሰማይ፡ ግብረ፡ እፎ፡ ኢይመይጡ፡ ፍናዊሆሙ፡ ብርሃናት፡ ዘውስተ፡ ሰማይ፡ ከመ፡ ኵሉ፡ ይሠርቅ፡ ወየዐርብ፡ ሥሩዕ፡ ኵሉ፡ በበ፡ ዘመኑ፡ ወኢይትዐደዉ፡ እምትእዛዞሙ።</l>
                  <l n="2">ወርእይዋ፡ ለምድር፡ ወለብዉ፡ በእንተ፡ ምግባር፡ ዘይትገበር፡ ላዕሌሃ፡ እምቀዳሚ፡ እስከ፡ ተፍጻሜቱ፡ ከመ፡ ኢይትመየጡ፡ ኵሉ፡ ግብሩ፡ ለአምላክ፡ ዘያስተርኢ።</l>
                  <l n="3">ወርእይዎ፡ ለሐጋይ፡ ወለክረምት፡ ከመ፡ ኵላ፡ ምድር፡ መልአት፡ ማየ፡ ወደመና፡ ወጠል፡ ወዝናም፡ የዐርፉ፡ ላዕሌሃ።</l>
               </ab>
            </div>
            <div type="textpart" subtype="chapter" n="3" xml:id="chapter3">
               <label>Chapter 3</label>
               <ab>
                  <l n="1">ጠየቁ፡ ወርኢኩ፡ ከመ፡ ኵሉ፡ ዕፀው፡ እፎ፡ ያስተርእዩ፡ ከመ፡ ይቡስ፡ ወኵሉ፡ አቍጽሊሆሙ፡ ንጉፋት፡ ዘእንበለ፡ ዐሠርቱ፡ ወአርባዕቱ፡ ዕፀው፡ ዘኢይትነገፉ፡ እለ፡ ይጸንሑ፡ እምብሉይ፡ እስከ፡ ይመጽእ፡ ሐዲስ፡ እምክልኤቱ፡ ወሠለስቱ፡ ክረምት።</l>
               </ab>
            </div>
            <div type="textpart" subtype="chapter" n="4" xml:id="chapter4">
               <label>Chapter 4</label>
               <ab>
                  <l n="1">ወዳግመ፡ ጠየቁ፡ መዋዕለ፡ ሐጋይ፡ ከመ፡ ኮነ፡ ፀሓይ፡ ላዕሌሃ፡ በቅድሜሃ፡ ወአንትሙሰ፡ ተኀሥሡ፡ ምጽላለ፡ ወጽላሎተ፡ በእንተ፡ ዋዕየ፡ ፀሓይ፡ ወምድርኒ፡ ትውዒ፡ እሙቀተ፡ ሐሩር፡ ወአንትሙሰ፡ ኢትክሉ፡ ከይዶታ፡ ለምድር፡ ወኢ፡ ኰኵሐ፡ በእንተ፡ ዋዕያ።</l>
               </ab>
            </div>
            <div type="textpart" subtype="chapter" n="5" xml:id="chapter5">
               <label>Chapter 5</label>
               <ab>
                  <l n="1">ጠየቁ፡ እፎ፡ ዕፀው፡ በሐመልማለ፡ አቍጽል፡ ይትከደኑ፡ ወይፈርዩ፡ ወለብዉ፡ በእንተ፡ ኵሉ፡ በከመ፡ ገብረ፡ ለክሙ፡ ለእሎንቱ፡ ኵሎሙ፡ ዘሕያው፡ ለዓለም።</l>
                  <l n="2">ወምግባሩ፡ ቅድሜሁ፡ ለለ፡ ዓመት፡ ዘይከውን፡ ወኵሉ፡ ምግባሩ፡ ይትቀነዩ፡ ሎቱ፡ ወኢይትመየጡ፡ አላ፡ በከመ፡ ሠርዐ፡ አምላክ፡ ከመ፡ ዝ፡ ይትገበር፡ ኵሉ።</l>
                  <l n="3">ወርእዩ፡ እፎ፡ አብሕርት፡ ወአፍላግ፡ ኅቡረ፡ ይፌጽሙ፡ ኵሎ፡ ግብሮሙ።</l>
                  <l n="4">ወአንትሙሰ፡ ኢተዐገሥክሙ፡ ወኢገበርክሙ፡ ትእዛዘ፡ እግዚእ፡ አላ፡ ተዐደውክሙ፡ ወሐመይክሙ፡ ዐቢያተ፡ ወድሩካተ፡ ቃላተ፡ በአፍ፡ ርኵስት፡ ዘዚኣክሙ፡ ላዕለ፡ ዕበየ፡ ዚኣሁ፡ ይቡሳነ፡ ልብ፡ ኢትከውነክሙ፡ ሰላም።</l>
                  <l n="5">ወበእንተ፡ ዝ፡ አንትሙ፡ መዋዕሊክሙ፡ ትረግሙ፡ ወዓመታተ፡ ሕይወትክሙ፡ ታሀጕሉ፡ ወይበዝኅ፡ መርገም፡ ዘለዓለም፡ ወኢይከውነክሙ፡ ሣህል።</l>
                  <l n="6">ወበውእቱ፡ መዋዕል፡ ትሁቡ፡ ሰላመ፡ ዚኣክሙ፡ በርግመት፡ ዘለዓለም፡ ለኵሉ፡ ጻድቃን፡ ወኪያክሙ፡ ይረግሙ፡ ኃጥኣን፡ ዘልፈ፡ ወለክሙ፡ ኅቡረ፡ ምስለ፡ ኃጥኣን።</l>
                  <l n="7">ወለኅሩያንሰ፡ ይከውን፡ ብርሃን፡ ወፍሥሓ፡ ወሰላም፡ ወእሙንቱ፡ ይወርስዋ፡ ለምድር፡ ወለክሙሰ፡ ረሲዓን፡ ይከውነክሙ፡ ርግመት።</l>
                  <l n="8">ወእመሂ፡ ይትወሀቦሙ፡ ለኅሩያን፡ ጥበብ፡ ወኵሎሙ፡ እሎንቱ፡ የሐይዉ፡ ወኢይደግሙ፡ አብሶ፡ ኢ፡ በረሲዕ፡ ወኢ፡ በትዕቢት፡ አላ፡ ይገንዩ፡ ዘቦሙ፡ ጥበብ።</l>
                  <l n="9">ወኢይደግሙ፡ አብሶ፡ ወኢይትኴነኑ፡ ኵሎ፡ መዋዕለ፡ ሕይወቶሙ፡ ወኢይመውቱ፡ በመዓት፡ ወኢ፡ በመቅሠፍት፡ አላ፡ ኍልቈ፡ መዋዕለ፡ ሕይወቶሙ፡ ይፌጽሙ፡ ወይልህቅ፡ ሕይወቶሙ፡ በሰላም፡ ወዓመታተ፡ ፍሥሓሆሙ፡ ይበዝኁ፡ በሐሤት፡ ወበሰላም፡ ዘለዓለም፡ ውስተ፡ ኵሉ፡ መዋዕለ፡ ሕይወቶሙ።</l>
               </ab>
            </div>
            <div type="textpart" subtype="chapter" n="6" xml:id="chapter6">
               <label>Chapter 6</label>
               <ab>
                  <l n="1">ወኮነ፡ እምዘ፡ በዝኁ፡ ውሉደ፡ ሰብእ፡ በእማንቱ፡ መዋዕል፡ ተወልዳ፡ ሎሙ፡ አዋልድ፡ ሠናያት፡ ወላሕያት።</l>
                  <l n="2">ወርእዩ፡ ኪያሆን፡ መላእክት፡ ውሉደ፡ ሰማያት፡ ወፈተውዎን፡ ወይቤሉ፡ በበይናቲሆሙ፡ ንዑ፡ ንኅረይ፡ ለነ፡ አንስተ፡ እምውሉደ፡ ሰብእ፡ ወንለድ፡ ለነ፡ ውሉደ።</l>
                  <l n="3">ወይቤሎሙ፡ ስማዝያ፡ ዘውእቱ፡ መልአኮሙ፡ እፈርህ፡ አንሰ፡ ዮጊ፡ ኢትፈቅዱ፡ ይትገበር፡ ዝንቱ፡ ግብር፡ ወእከውን፡ አነ፡ ባሕቲትየ፡ ፈዳይሃ፡ ለዛቲ፡ ኀጢአት፡ ዐባይ።</l>
                  <l n="4">ወአውሥእዎ፡ ሎቱ፡ ኵሎሙ፡ ወይቤሉ፡ መሐላ፡ ንምሐል፡ ኵልነ፡ ወንትዋገዝ፡ በበይናቲነ፡ ከመ፡ ኢንሚጣ፡ ለዛቲ፡ ምክር፡ ወንግበራ፡ ለዛቲ፡ ምክር፡ ግብረ።</l>
                  <l n="5">አሜሃ፡ መሐሉ፡ ኵሎሙ፡ ኅቡረ፡ ወአውገዙ፡ ኵሎሙ፡ በበይናቲሆሙ፡ ቦቱ።</l>
                  <l n="6">ወኮኑ፡ ኵሎሙ፡ ክልኤተ፡ ምእተ፡ ወወረዱ፡ ውስተ፡ አርዲስ፡ ዘውእቱ፡ ድማኁ፡ ለደብረ፡ ኤርሞን፡ ወጸውዕዎ፡ ለደብረ፡ ኤርሞን፡ እስመ፡ መሐሉ፡ ቦቱ፡ ወአውገዙ፡ በበይናቲሆሙ።</l>
                  <l n="7">ወዝንቱ፡ ውእቱ፡ አስማቲሆሙ፡ ለመላእክቲሆሙ፡ ስማዝያ፡ ዘውእቱ፡ መልአኮሙ፡ ኡራኪ፡ በራምኤል፡ አኪቢኤል፡ ጣሚኤል፡ ራሙኤል፡ ዳንኤል፡ ኤዜቂኤል፡ ሱሩቁያል፡ አሳኤል፡ አርምርስ፡ በጥርኤል፡ አናንኤል፡ ዘቄቤ፡ ስምሳፒኤል፡ ሰርትኤል፡ ሙርኤል፡ ዮምያኤል፡ አራዝያል።</l>
                  <l n="8">እሉ፡ እሙንቱ፡ ሐበይቶሙ፡ ለክልኤቱ፡ ምእት፡ መላእክት።</l>
               </ab>
            </div>
            <div type="textpart" subtype="chapter" n="7" xml:id="chapter7">
               <label>Chapter 7</label>
               <ab>
                  <l n="1">ወባዕዳንሂ፡ ኵሉ፡ ምስሌሆሙ፡ ወነሥኡ፡ ሎሙ፡ አንስትያ፡ ወኀረየ፡ ኵሉ፡ ለለ፡ ርእሱ፡ አሐተ፡ አሐተ፡ ወወጠኑ፡ ይባኡ፡ ኀቤሆን፡ ወተደመሩ፡ ምስሌሆን፡ ወመሀርዎን፡ ሥራያተ፡ ወስብዓታተ፡ ወመቲረ፡ ሥርው፡ ወዕፀወ፡ አመርዎን።</l>
                  <l n="2">ወእማንቱሰ፡ ፀንሳ፡ ወወለዳ፡ ረዓይተ፡ ዐበይተ፡ ወቆሞሙ፡ በበ፡ ሠላሳ፡ ምእት፡ በእመት።</l>
                  <l n="3">እሉ፡ በልዑ፡ ኵሎ፡ ጻማ፡ ሰብእ፡ እስከ፡ ስእንዎሙ፡ ሴስዮተ፡ ሰብእ።</l>
                  <l n="4">ወተመይጡ፡ ረዓይት፡ ላዕሌሆሙ፡ ይብልዕዎሙ፡ ለሰብእ።</l>
                  <l n="5">ወወጠኑ፡ የአብሱ፡ በአዕዋፍ፡ ወበአራዊት፡ ወበዘይትሐወስ፡ ወበዓሣት፡ ወሥጋሆሙ፡ በበይናቲሆሙ፡ ተባልዑ፡ ወደመ፡ ሰትዩ፡ እምኔሃ።</l>
                  <l n="6">ወአሜሃ፡ ሰከየቶሙ፡ ለዐማፅያን።</l>
               </ab>
            </div>
            <div type="textpart" subtype="chapter" n="8" xml:id="chapter8">
               <label>Chapter 8</label>
               <ab>
                  <l n="1">ወአዛዝኤል፡ መሀሮሙ፡ ለሰብእ፡ ገቢረ፡ አስይፍት፡ ወመጥባሕት፡ ወወልታ፡ ወድርዐ፡ እንግድዓ፡ ወአርአዮሙ፡ ለዘእምድኅሬሆሙ፡ ወምግባራቲሆሙ፡ አውቃፋተ፡ ወሠርጐ፡ ወተኵሕሎተ፡ ወአሠንዮ፡ ቀራንብት፡ ወእብነ፡ እምኵሉ፡ እብን፡ ክቡር፡ ወኅሩይ፡ ወኵሎ፡ ጥምዐታተ፡ ኅብር፡ ወተውላጠ፡ ዓለም።</l>
                  <l n="2">ወኮነ፡ ርስዐት፡ ዐቢይ፡ ወዘምዎ፡ ወስሕቱ፡ ወማሰነ፡ ኵሉ፡ ፍናዊሆሙ።</l>
                  <l n="3">አሜዛራክ፡ መሀረ፡ ኵሎ፡ መሳብዕያነ፡ ወመታርያነ፡ ሥርዋት፡ አርሚሮስ፡ ፈትሐ፡ ስብዓታተ፡ ወበራቅኤል፡ ረኣይያነ፡ ከዋክብት፡ ወኮከብኤል፡ ትእምርታተ፡ ወጥምኤል፡ መሀረ፡ ራእየ፡ ኮከብ፡ ወአስራድኤል፡ መሀረ፡ ሩጸተ፡ ወርኅ።</l>
                  <l n="4">ወበህጕለተ፡ ሰብእ፡ ጸርሑ፡ ሰብእ፡ ወበጽሐ፡ ቃሎሙ፡ ሰማየ።</l>
               </ab>
            </div>
            <div type="textpart" subtype="chapter" n="9" xml:id="chapter9">
               <label>Chapter 9</label>
               <ab>
                  <l n="1">ወአሜሃ፡ ሐወጹ፡ ሚካኤል፡ ወገብርኤል፡ ወሱሩያል፡ ወኡርያል፡ እምሰማይ፡ ወርእዩ፡ ብዙኀ፡ ደመ፡ ዘይትከዐው፡ በዲበ፡ ምድር፡ ወኵሎ፡ ዐመፃ፡ ዘይትገበር፡ በዲበ፡ ምድር።</l>
                  <l n="2">ወይቤሉ፡ በበይናቲሆሙ፡ ቃለ፡ ጽራሐቲሆሙ፡ ዕራቃ፡ ጸርሐት፡ ምድር፡ እስከ፡ አንቀጸ፡ ሰማይ።</l>
                  <l n="3">ወይእዜኒ፡ ኦ፡ ቅዱሳነ፡ ሰማይ፡ ለክሙ፡ ይሰክዩ፡ ነፍሳተ፡ ሰብእ፡ እንዘ፡ ይብሉ፡ አብኡ፡ ለነ፡ ፍትሐ፡ ኀበ፡ ልዑል።</l>
                  <l n="4">ወይቤሉ፡ ለእግዚኦሙ፡ ለንጉሥ፡ እስመ፡ እግዚኦሙ፡ ለአጋእዝት፡ ወአምላኮሙ፡ ለአማልክት፡ ወንጉሦሙ፡ ለነገሥት፡ ወመንበረ፡ ስብሐቲሁ፡ ውስተ፡ ኵሉ፡ ትውልድ፡ ዘለዓለም፡ ወስምከ፡ ቅዱስ፡ ወስቡሕ፡ ውስተ፡ ኵሉ፡ ትውልድ፡ ዓለም፡ ወቡሩክ፡ ወስቡሕ።</l>
                  <l n="5">አንተ፡ ወገበርከ፡ ኵሎ፡ ወሥልጣነ፡ ኵሉ፡ ምስሌከ፡ ወኵሉ፡ ክሡት፡ በቅድሜከ፡ ወግሁድ፡ ወአንተ፡ ትሬኢ፡ ኵሎ፡ ወአልቦ፡ ዘይትከሀል፡ ይትኀባእ፡ እምኔከ።</l>
                  <l n="6">ርኢኬ፡ ዘገብረ፡ አዛዝኤል፡ ዘከመ፡ መሀረ፡ ኵሎ፡ ዐመፃ፡ በዲበ፡ ምድር፡ ወአግሀደ፡ ኅቡኣተ፡ ዓለም፡ እለ፡ ይትገበራ፡ በሰማያት።</l>
                  <l n="7">ወአመረ፡ ስብዓታተ፡ ስማዝያ፡ ዘአንተ፡ ወሀብኮ፡ ሥልጣነ፡ ከመ፡ ይኰንን፡ እለ፡ ምስሌሁ፡ ኅቡረ።</l>
                  <l n="8">ወሖሩ፡ ኀበ፡ አዋልደ፡ ሰብእ፡ ኅቡረ፡ ወሰከቡ፡ ምስሌሆን፡ ለእልኩ፡ አንስት፡ ወረኵሱ፡ ወአግሀዱ፡ ሎን፡ እሎንተ፡ ኃጣውአ።</l>
                  <l n="9">ወአንስትኒ፡ ወለዳ፡ ረዓይተ፡ ወበዝ፡ መልአት፡ ኵላ፡ ምድር፡ ደመ፡ ወዐመፃ።</l>
                  <l n="10">ወይእዜኒ፡ ናሁ፡ ይጸርሑ፡ ነፍሳተ፡ እለ፡ ሞቱ፡ ወይሰክዩ፡ እስከ፡ አንቀጸ፡ ሰማይ፡ ወዐርገ፡ ገዐሮሙ፡ ወኢይክሉ፡ ወፂአ፡ እምቅድመ፡ ገጸ፡ ዐመፃ፡ ዘይትገበር፡ በዲበ፡ ምድር።</l>
                  <l n="11">ወአንተ፡ ተአምር፡ ኵሎ፡ ዘእንበለ፡ ይኩን፡ ወአንተ፡ ተአምር፡ ዘንተ፡ ወዘዚኣሆሙ፡ ወአልቦ፡ ዘትነግረነ፡ ወምንት፡ መፍትው፡ ንረስዮሙ፡ በእንተ፡ ዝንቱ።</l>
               </ab>
            </div>
            <div type="textpart" subtype="chapter" n="10" xml:id="chapter10">
               <label>Chapter 10</label>
               <ab>
                  <l n="1">ወአሜሃ፡ ልዑል፡ ዐቢይ፡ ወቅዱስ፡ ተናገረ፡ ወፈነዎ፡ ለአርስየላልዩር፡ ኀበ፡ ወልደ፡ ላሜክ።</l>
                  <l n="2">ወይቤሎ፡ በሎ፡ በስመ፡ ዚኣየ፡ ኅባእ፡ ርእሰከ፡ ወአግህድ፡ ሎቱ፡ ፍጻሜ፡ ዘይመጽእ፡ እስመ፡ ኵላ፡ ምድር፡ ትትሀጐል፡ ወማየ፡ አይኅ፡ ይመጽእ፡ ሀሎ፡ ዲበ፡ ኵላ፡ ምድር፡ ወይትሀጐል፡ ዘሀሎ፡ ውስቴታ።</l>
                  <l n="3">ወይእዜኒ፡ መሀሮ፡ ከመ፡ ይንፍጽ፡ ወይንበር፡ ዘርዑ፡ በኵሉ፡ ምድር።</l>
                  <l n="4">ወይቤሎ፡ ካዕበ፡ እግዚእ፡ ለሩፋኤል፡ እስሮ፡ ለአዛዝኤል፡ በእደዊሁ፡ ወበእግሪሁ፡ ወደዮ፡ ውስተ፡ ጽልመት፡ ወአብቅዋ፡ ለገዳም፡ እንተ፡ ሀለወት፡ በዱዳኤል፡ ወደዮ፡ ውስተ፡ ጽልመት፡ በህየ።</l>
                  <l n="5">ወደይ፡ ላዕሌሁ፡ አእባነ፡ ጠዋያተ፡ ወበሊኃተ፡ ወክድኖ፡ ጽልመተ፡ ወህየ፡ ይኅድር፡ ለዓለም፡ ወክድኖ፡ ለገጹ፡ ከመ፡ ኢይርአይ፡ ብርሃነ።</l>
                  <l n="6">ወበዐባይ፡ ዕለት፡ እንተ፡ ኵነኔ፡ ከመ፡ ይትፌነው፡ ውስተ፡ ዋዕይ።</l>
                  <l n="7">ወአሕይዋ፡ ለምድር፡ እንተ፡ አማሰኑ፡ መላእክት፡ ወሕይወታ፡ ለምድር፡ አይድዕ፡ ከመ፡ አሕይዎ፡ አሕይዋ፡ ለምድር፡ ወኢይትሀጐሉ፡ ኵሎሙ፡ ውሉደ፡ ሰብእ፡ በምሥጢረ፡ ኵሉ፡ ዘቀተሉ፡ ትጉሃን፡ ወመሀሩ፡ ለውሉዶሙ።</l>
                  <l n="8">ወማሰነት፡ ኵላ፡ ምድር፡ በትምህርተ፡ ግብሩ፡ ለአዛዝኤል፡ ወላዕሌሁ፡ ጸሐፍ፡ ኵሎ፡ ኀጢአተ።</l>
                  <l n="9">ወለገብርኤል፡ ይቤሎ፡ እግዚአብሔር፡ ሖር፡ ዲቤሆሙ፡ ለመንዝራን፡ ወለምኑናን፡ ወዲበ፡ ውሉደ፡ ዘማ፡ ወአህጕሎሙ፡ ለውሉደ፡ ዘማ፡ ወለውሉደ፡ ትጉሃን፡ እምሰብእ፡ ወአውፅኦሙ፡ ወፈንዎሙ፡ በበይናቲሆሙ፡ ወእሙንቱ፡ በቀትል፡ ለሊሆሙ፡ ይትሀጐሉ፡ እስመ፡ ኑኀ፡ መዋዕል፡ አልቦሙ።</l>
                  <l n="10">ወኵሎሙ፡ ይስእሉከ፡ ወኢይከውን፡ ለአበዊሆሙ፡ በእንቲኣሆሙ፡ እስመ፡ ይሴፈዉ፡ ሕይወተ፡ ዘለዓለም፡ ወከመ፡ ይሕየዉ፡ ሕይወተ፡ አሐዱ፡ አሐዱ፡ እምኔሆሙ፡ ኀምስተ፡ ምእተ፡ ክራማተ።</l>
                  <l n="11">ወለሚካኤል፡ ይቤሎ፡ እግዚአብሔር፡ ሑር፡ አይድዕ፡ ለስምያዛ፡ ወለካልኣን፡ እለ፡ ምስሌሁ፡ እለ፡ ኀብሩ፡ ምስለ፡ አንስት፡ ከመ፡ ይማስኑ፡ ምስሌሆን፡ በኵሉ፡ ርኵሰ፡ ዚኣሆን።</l>
                  <l n="12">ሶበ፡ ይትራገዙ፡ ኵሉ፡ ውሉዶሙ፡ ወሶበ፡ ይሬእዩ፡ ሀጕሎሙ፡ ለፍቁራኒሆሙ፡ እስሮሙ፡ ለሰብዓ፡ ትውልድ፡ በመትሕተ፡ አውግረ፡ ምድር፡ እስከ፡ ዕለተ፡ ኵነኔሆሙ፡ ወተፍጻሜቶሙ፡ እስከ፡ ይትፌጸም፡ ኵነኔ፡ ዘለዓለመ፡ ዓለም።</l>
                  <l n="13">ወበውእቱ፡ መዋዕል፡ ይወስድዎሙ፡ ውስተ፡ መትሕተ፡ እሳት፡ በጻዕር፡ ወበቤተ፡ ሞቅሕ፡ ይትዐጸዉ፡ ለዓለመ፡ ዓለም።</l>
                  <l n="14">ወሶቤሃ፡ ይውዒ፡ ወይማስን፡ እምይእዜ፡ ወእስከ፡ ለዓለም፡ ምስሌሆሙ፡ ኅቡረ፡ ወይትአሰሩ፡ እስከ፡ ተፍጻሜተ፡ ትውልደ፡ ትውልድ።</l>
                  <l n="15">ወአህጕሎሙ፡ ለኵሎሙ፡ ነፍሳተ፡ ተውኔት፡ ወለውሉዶሙኒ፡ ለትጉሃን፡ እስመ፡ ገፍዕዎሙ፡ ለሰብእ።</l>
                  <l n="16">ወአህጕል፡ ኵሎ፡ ግፍዐ፡ እምገጸ፡ ምድር፡ ወኵሉ፡ ምግባር፡ እኩይ፡ ይኅልቅ፡ ወያስተርኢ፡ ተክለ፡ ጽድቅ፡ ወርትዕ፡ ለዓለም፡ ወይከውን፡ ለበረከት፡ ግብር፡ ጽድቅ፡ ወርትዕ፡ ለዓለም፡ በፍሥሓ፡ ይተከሉ።</l>
                  <l n="17">ወይእዜኒ፡ ኵሎሙ፡ ጻድቃን፡ ይገንዩ፡ ወይከውኑ፡ ሕያዋነ፡ እስከ፡ ይወልዱ፡ ዐሠርተ፡ ምእት፡ ወኵሎ፡ መዋዕለ፡ ውርዙቶሙ፡ ወሰንበተ፡ ዚኣሆሙ፡ ይፌጽሙ፡ በሰላም።</l>
                  <l n="18">ወበእማንቱ፡ መዋዕል፡ ትትገበር፡ ኵላ፡ ምድር፡ በጽድቅ፡ ወኵለንታሃ፡ ትተከል፡ ዕፀወ፡ ወትመልእ፡ በረከተ።</l>
                  <l n="19">ወኵሎ፡ ዕፀወ፡ ሐሤት፡ ይተክሉ፡ ዲቤሃ፡ ወይተክሉ፡ ዲቤሃ፡ አውያነ፡ ወወይን፡ ዘይተከል፡ ዲቤሃ፡ ይገብር፡ ፍሬ፡ ለጽጋብ፡ ወኵሉ፡ ዘርዕ፡ ዘይዘራዕ፡ ዲቤሃ፡ ወአሐቲ፡ መስፈርት፡ ትገብር፡ እልፈ፡ ወአሐቲ፡ መስፈርተ፡ ኤልያስ፡ ትገብር፡ ዐሠርተ፡ ምክያዳተ፡ ዘይት።</l>
                  <l n="20">ወአንተ፡ አንጽሓ፡ ለምድር፡ እምኵሉ፡ ግፍዕ፡ ወእምኵሉ፡ ዐመፃ፡ ወእምኵሉ፡ ኀጢአት፡ ወእምኵሉ፡ ረሲዕ፡ ወእምኵሉ፡ ርኵስ፡ ዘይትገበር፡ በዲበ፡ ምድር፡ ወአኅልቆሙ፡ እምዲበ፡ ምድር።</l>
                  <l n="21">ወይኩኑ፡ ኵሎሙ፡ ውሉደ፡ ሰብእ፡ ጻድቃነ፡ ወይኩኑ፡ ኵሎሙ፡ አሕዛብ፡ ያምልኩ፡ ወይባርኩ፡ ኪያየ፡ ወኵሎሙ፡ ሊተ፡ ይሰግዱ።</l>
                  <l n="22">ወትነጽሕ፡ ምድር፡ እምኵሉ፡ ሙስና፡ ወእምኵሉ፡ ኀጢአት፡ ወእምኵሉ፡ መቅሠፍት፡ ወእምኵሉ፡ ጻዕር፡ ወኢይደግም፡ እንከ፡ እፈኑ፡ ዲቤሃ፡ አይኀ፡ ለትውልደ፡ ትውልድ፡ ወእስከ፡ ለዓለም።</l>
               </ab>
            </div>
            <div type="textpart" subtype="chapter" n="11" xml:id="chapter11">
               <label>Chapter 11</label>
               <ab>
                  <l n="1">ወበእማንቱ፡ መዋዕል፡ እፈትሕ፡ መዛግብተ፡ በረከት፡ እለ፡ በሰማያት፡ ከመ፡ አውርዶሙ፡ ዲበ፡ ምድር፡ ዲበ፡ ግብሮሙ፡ ወዲበ፡ ጻማሆሙ፡ ለውሉደ፡ ሰብእ።</l>
                  <l n="2">ሰላም፡ ወርትዕ፡ ሱቱፋነ፡ ይከውኑ፡ በኵሉ፡ መዋዕለ፡ ዓለም፡ ወበኵሉ፡ ትውልደ፡ ዓለም።</l>
               </ab>
            </div>
            <div type="textpart" subtype="chapter" n="12" xml:id="chapter12">
               <label>Chapter 12</label>
               <ab>
                  <l n="1">እምቅድመ፡ ኵሉ፡ ነገር፡ ተከብተ፡ ሄኖክ፡ ወአልቦ፡ ዘየአምር፡ እምውሉደ፡ ሰብእ፡ በኀበ፡ ተከብተ፡ ወኀበ፡ ሀሎ፡ ወምንተ፡ ኮነ።</l>
                  <l n="2">ወኵሉ፡ ግብሩ፡ ምስለ፡ ቅዱሳን፡ ወምስለ፡ ትጉሃን፡ በመዋዕለ፡ ዚኣሁ።</l>
                  <l n="3">ወአነ፡ ሄኖክ፡ ኮንኩ፡ እባርኮ፡ ለእግዚእ፡ ዐቢይ፡ ወለንጉሠ፡ ዓለም፡ ወናሁ፡ ትጉሃን፡ ይጼውዑኒ፡ ሊተ፡ ለሄኖክ፡ ጸሓፊ፡ ወይቤሉኒ።</l>
                  <l n="4">ሄኖክ፡ ጸሓፌ፡ ጽድቅ፡ ሑር፡ አይድዕ፡ ለትጉሃነ፡ ሰማይ፡ እለ፡ ኀደጉ፡ ሰማየ፡ ልዑለ፡ ወምቅዋመ፡ ቅዱሰ፡ ዘለዓለም፡ ወምስለ፡ አንስት፡ ማሰኑ፡ ወገብሩ፡ ዘከመ፡ ይገብሩ፡ ውሉደ፡ ሰብእ፡ ወነሥኡ፡ ሎሙ፡ አንስተ፡ ወማሰኑ፡ ዐቢየ፡ ሙስና፡ በዲበ፡ ምድር።</l>
                  <l n="5">ወኢይከውን፡ ሎሙ፡ በዲበ፡ ምድር፡ ሰላም፡ ወኅድገተ፡ ኀጢአት።</l>
                  <l n="6">እስመ፡ ይትፌሥሑ፡ በውሉዶሙ፡ ቀትለ፡ ፍቁራኒሆሙ፡ ይሬእዩ፡ ወዲበ፡ ሀጕለ፡ ውሉዶሙ፡ ይግዕሩ፡ ወይስእሉ፡ ለዓለም፡ ወኢይከውን፡ ሎሙ፡ ምሕረት፡ ወኢ፡ ሰላም።</l>
               </ab>
            </div>
            <div type="textpart" subtype="chapter" n="13" xml:id="chapter13">
               <label>Chapter 13</label>
               <ab>
                  <l n="1">ወሄኖክ፡ ኀሊፎ፡ ይቤሎ፡ ለአዛዝኤል፡ ኢይከውነከ፡ ሰላም፡ ዐቢይ፡ ኵነኔ፡ ወፅአ፡ ላዕሌከ፡ ይስዕርከ።</l>
                  <l n="2">ወሳሕት፡ ወስእለት፡ ወምሕረት፡ ኢይከውነከ፡ በእንተ፡ ዘመሀርከ፡ ግፍዐ፡ ወበእንተ፡ ኵሉ፡ ምግባረ፡ ፅርፈት፡ ወግፍዕ፡ ወኀጢአት፡ ዘአርአይከ፡ ለውሉደ፡ ሰብእ።</l>
                  <l n="3">አሜሃ፡ ሐዊርየ፡ ነገርክዎሙ፡ ለኵሎሙ፡ ኅቡረ፡ ወእሙንቱ፡ ፈርሁ፡ ኵሎሙ፡ ወፍርሀት፡ ወረዓድ፡ ነሥኦሙ።</l>
                  <l n="4">ወተስእሉኒ፡ ተዝካረ፡ ስእለቶሙ፡ ከመ፡ እጽሐፍ፡ ሎሙ፡ ከመ፡ ይኩኖሙ፡ ኅድገተ፡ ወከመ፡ አነ፡ ኣዕርግ፡ ተዝካረ፡ ስእለቶሙ፡ ኀበ፡ እግዚአብሔር፡ ሰማየ።</l>
                  <l n="5">እስመ፡ እሙንቱ፡ ኢይክሉ፡ እምይእዜ፡ ተናግሮ፡ ወኢያነሥኡ፡ አዕይንቲሆሙ፡ ውስተ፡ ሰማይ፡ እምኀፍረተ፡ አበሳሆሙ፡ ዘተኰነኑ።</l>
                  <l n="6">ወአሜሃ፡ ጸሐፍኩ፡ ተዝካረ፡ ስእለቶሙ፡ ወአስተብቍዖቶሙ፡ በእንተ፡ መንፈሶሙ፡ ወለለ፡ አሐዱ፡ አሐዱ፡ ምግባሮሙ፡ ወበእንተ፡ ዘይስእሉ፡ ከመ፡ ይኩኖሙ፡ ስርየተ፡ ወኑኀተ።</l>
                  <l n="7">ወሐዊርየ፡ ነበርኩ፡ ዲበ፡ ማያተ፡ ዳን፡ በዳን፡ እንተ፡ ይእቲ፡ እምየማነ፡ ዐረበ፡ አርሞን፡ ወእንብብ፡ ተዝካረ፡ ስእለቶሙ፡ እስከ፡ ደቀስኩ።</l>
                  <l n="8">ወናሁ፡ ሕልም፡ መጽአኒ፡ ወራእያት፡ ዲቤየ፡ ወድቁ፡ ወርኢኩ፡ ራእየ፡ መቅሠፍት፡ እንግር፡ ለውሉደ፡ ሰማይ፡ ወእዝልፎሙ።</l>
                  <l n="9">ወነቂህየ፡ መጻእኩ፡ ኀቤሆሙ፡ ወኵሎሙ፡ ግቡኣን፡ ይነብሩ፡ እንዘ፡ ይላሕዉ፡ ብኡብልስያኤል፡ ዘሀለወት፡ በማእከለ፡ ሊባኖስ፡ ወሴኔሴር፡ እንዘ፡ ግልቡባን፡ ገጾሙ።</l>
                  <l n="10">ወተናገርኩ፡ በቅድሜሆሙ፡ ኵሎ፡ ራእያተ፡ ዘርኢኩ፡ በንዋምየ፡ ወወጠንኩ፡ እትናገር፡ ውእተ፡ ቃላተ፡ ጽድቅ፡ ወእዝልፍ፡ ለትጉሃነ፡ ሰማይ።</l>
               </ab>
            </div>
            <div type="textpart" subtype="chapter" n="14" xml:id="chapter14">
               <label>Chapter 14</label>
               <ab>
                  <l n="1">ዝ፡ መጽሐፍ፡ ቃለ፡ ጽድቅ፡ ወዘለፋ፡ ትጉሃን፡ እለ፡ እምዓለም፡ በከመ፡ አዘዘ፡ ቅዱስ፡ ወዐቢይ፡ በይእቲ፡ ራእይ።</l>
                  <l n="2">አነ፡ ርኢኩ፡ በንዋምየ፡ ዘአነ፡ ይእዜ፡ እነግር፡ በልሳን፡ ዘሥጋ፡ ወበመንፈስየ፡ ዘወሀበ፡ ዐቢይ፡ አፈ፡ ለሰብእ፡ ይትናገሩ፡ ቦቱ፡ ወይለብዉ፡ በልብ።</l>
                  <l n="3">ከመ፡ ፈጠረ፡ ወወሀበ፡ ለሰብእ፡ ይለብዉ፡ ቃለ፡ አእምሮ፡ ወሊተኒ፡ ፈጠረ፡ ወወሀበኒ፡ እዛለፎሙ፡ ለትጉሃን፡ ውሉደ፡ ሰማይ።</l>
                  <l n="4">አነ፡ ስእለተክሙ፡ ጸሐፍኩ፡ ወበራእይየ፡ ከመ፡ ዝ፡ አስተርአየኒ፡ እስመ፡ ስእለትክሙ፡ ኢትከውነክሙ፡ ውስተ፡ ኵሉ፡ መዋዕለ፡ ዓለም፡ ወኵነኔ፡ ፍጽምት፡ ወፅአት፡ ላዕሌክሙ፡ ወኢይከውነክሙ።</l>
                  <l n="5">ወእምይእዜ፡ ኢተዐርጉ፡ ውስተ፡ ሰማይ፡ እስከ፡ ኵሉ፡ ዓለም፡ ወውስተ፡ ምድር፡ ተነግረ፡ ይእስርክሙ፡ ውስተ፡ ኵሉ፡ መዋዕለ፡ ዓለም።</l>
                  <l n="6">ወእምቅድመ፡ ዝንቱ፡ ርኢክሙ፡ ሀጕለ፡ ውሉድክሙ፡ ፍቁራን፡ ወአልብክሙ፡ ጥራያኒሆሙ፡ አላ፡ ይወድቁ፡ ቅድሜክሙ፡ በሰይፍ።</l>
                  <l n="7">ወስእለትክሙ፡ በእንቲኣክሙ፡ ኢይከውን፡ ወበእንቲኣሆሙኒ፡ ወአንትሙሂ፡ እንዘ፡ ትበክዩ፡ ወታስቆቅዉ፡ ወኢትትናገሩ፡ ወኢምንትኒ፡ ቃለ፡ እምውስተ፡ መጽሐፍ፡ ዘጸሐፍኩ፡ ለክሙ።</l>
                  <l n="8">ወሊተ፡ ከመ፡ ዝ፡ ራእይ፡ አስተርአየኒ፡ ናሁ፡ ደመናት፡ በራእይ፡ ይጼውዑኒ፡ ወጊሜ፡ ይጸውዐኒ፡ ወሩጸተ፡ ከዋክብት፡ ወመባርቅት፡ ያጔጕኡኒ፡ ወያጽዕቁኒ፡ ወነፋሳት፡ በራእይ፡ ያሰርሩኒ፡ ወያጔጕኡኒ፡ ወነሥኡኒ፡ ላዕለ፡ እስከ፡ ሰማይ።</l>
                  <l n="9">ወቦእኩ፡ እስከ፡ እቀርብ፡ ኀበ፡ ጥቅም፡ ዘሕንጽት፡ በእብነ፡ በረድ፡ ወልሳነ፡ እሳት፡ የዐውዳ፡ ወወጠነ፡ ያፍርሀኒ።</l>
                  <l n="10">ወቦእኩ፡ ውስተ፡ ልሳነ፡ እሳት፡ ወቀረብኩ፡ ኀበ፡ ቤት፡ ዐቢይ፡ ዘሕኑጽ፡ በአእባነ፡ በረድ፡ ወዐረፍተ፡ ውእቱ፡ ቤት፡ ከመ፡ ጸፍጸፈ፡ ሰሌዳ፡ በአእባን፡ ዘእምበረድ፡ ወምድሩ፡ በረድ።</l>
                  <l n="11">ወጠፈሩ፡ ከመ፡ ሩጸተ፡ ከዋክብት፡ ወመባርቅት፡ ወማእከሎሙ፡ ኪሩቤል፡ ዘእሳት፡ ወሰማዮሙኒ፡ ማይ።</l>
                  <l n="12">ወእሳት፡ ዘይነድድ፡ በዐውደ፡ ዐረፍቱ፡ ወኆኅቱ፡ ይውዒ፡ በእሳት።</l>
                  <l n="13">ወቦእኩ፡ ውስተ፡ ውእቱ፡ ቤት፡ ወምዉቅ፡ ከመ፡ እሳት፡ ወቈሪር፡ ከመ፡ በረድ፡ ወኢምንትኒ፡ ፍግዐ፡ ወሕይወት፡ አልቦ፡ ውስቴቱ፡ ፍርሀት፡ ከደነኒ፡ ወረዓድ፡ አኀዘኒ።</l>
                  <l n="14">ወእንዘ፡ እትሀወክ፡ ወእርዕድ፡ ወደቁ፡ በገጽየ፡ ወእሬኢ፡ በራእይ።</l>
                  <l n="15">ወናሁ፡ ካልእ፡ ቤት፡ ዘየዐቢ፡ እምዝንቱ፡ ቤት፡ ወኵሉ፡ ኆኅቱ፡ ርኅው፡ በቅድሜየ፡ ወሕኑጽ፡ በልሳነ፡ እሳት።</l>
                  <l n="16">ወበኵሉ፡ ይፈደፍድ፡ በስብሐት፡ ወበክብር፡ ወበዕበይ፡ እስከ፡ ኢይክል፡ ዜንዎተክሙ፡ በእንተ፡ ስብሐቲሁ፡ ወበእንተ፡ ዕበዩ።</l>
                  <l n="17">ወምድሩሰ፡ እሳት፡ ወመልዕልቴሁ፡ መብረቅ፡ ወምርዋጸ፡ ከዋክብት፡ ወጠፈሩኒ፡ እሳት፡ ዘይነድድ።</l>
                  <l n="18">ወነጸርኩ፡ ወርኢኩ፡ ውስቴቱ፡ መንበረ፡ ልዑለ፡ ወራእዩ፡ ከመ፡ አስሐትያ፡ ወክበቡ፡ ከመ፡ ፀሓይ፡ ዘያበርህ፡ ወቃለ፡ ኪሩቤል።</l>
                  <l n="19">ወእመትሕተ፡ መንበሩ፡ ዐቢይ፡ ይወፅኡ፡ አፍላገ፡ እሳት፡ ዘይነድድ፡ ወኢይክሉ፡ ርእዮቶ።</l>
                  <l n="20">ወዐቢይ፡ ስብሐት፡ ይነብር፡ ላዕሌሁ፡ ወዐጽፉሰ፡ ዘይበርህ፡ እምፀሓይ፡ ወይጸዐዱ፡ እምኵሉ፡ በረድ።</l>
                  <l n="21">ወኢይክል፡ መኑሂ፡ እመላእክት፡ በዊአ፡ ወራእየ፡ ገጹ፡ ለክቡር፡ ወስቡሕ፡ ወኢይክል፡ መኑሂ፡ ዘሥጋ፡ ይርአይ፡ ኪያሁ፡ እሳተ።</l>
                  <l n="22">እሳት፡ ዘይነድድ፡ በዐውዱ፡ ወእሳት፡ ዐቢይ፡ ይቀውም፡ ቅድሜሁ፡ ወአልቦ፡ ዘይቀርብ፡ ኀቤሁ፡ እምእለ፡ ዐውዱ፡ ትእልፊተ፡ ትእልፊት፡ ቅድሜሁ፡ ወውእቱሰ፡ ኢይፈቅድ፡ ምክረ፡ ቅድስተ።</l>
                  <l n="23">ወቅዱሳን፡ እለ፡ ይቀርቡ፡ ኀቤሁ፡ ኢይርሕቁ፡ መዓልተ፡ ወሌሊተ፡ ወኢይትአተቱ፡ እምኔሁ።</l>
                  <l n="24">ወአነ፡ ሀለውኩ፡ እስከ፡ ዝንቱ፡ ዲበ፡ ገጽየ፡ ግልባቤ፡ እንዘ፡ እርዕድ፡ ወእግዚእ፡ በአፉሁ፡ ጸውዐኒ፡ ወይቤለኒ፡ ቅረብ፡ ዝየ፡ ሄኖክ፡ ወለቃልየ፡ ቅዱስ።</l>
                  <l n="25">ወአንሥአኒ፡ ወአቅረበኒ፡ ኀበ፡ ኆኅት፡ ወአንሰ፡ ገጽየ፡ ታሕተ፡ እኔጽር።</l>
               </ab>
            </div>
            <div type="textpart" subtype="chapter" n="15" xml:id="chapter15">
               <label>Chapter 15</label>
               <ab>
                  <l n="1">ወአውሥአኒ፡ ወይቤለኒ፡ በቃሉ፡ ስማዕ፡ ወኢትፍራህ፡ ሄኖክ፡ ብእሲ፡ ጻድቅ፡ ወጸሓፌ፡ ጽድቅ፡ ቅረብ፡ ዝየ፡ ወስማዕ፡ ቃልየ።</l>
                  <l n="2">ወሑር፡ በሎሙ፡ ለትጉሃነ፡ ሰማይ፡ እለ፡ ተፈኖከ፡ ትስአል፡ በእንቲኣሆሙ፡ አንትሙኒ፡ መፍትው፡ ትስአሉ፡ በእንተ፡ ሰብእ፡ ወአኮ፡ ሰብእ፡ በእንቲኣክሙ።</l>
                  <l n="3">በእንተ፡ ምንት፡ ኀደግሙ፡ ሰማየ፡ ልዑለ፡ ወምቅዋመ፡ ቅዱሰ፡ ዘለዓለም፡ ወምስለ፡ አንስት፡ ሰከብክሙ፡ ወምስለ፡ አዋልደ፡ ሰብእ፡ ረኰስክሙ፡ ወነሣእክሙ፡ ለክሙ፡ አንስተ፡ ወከመ፡ ውሉደ፡ ምድር፡ ገበርክሙ፡ ወወለድክሙ፡ ውሉደ፡ ረዓይተ።</l>
                  <l n="4">ወአንትሙሰ፡ መንፈሳውያን፡ ቅዱሳን፡ ሕያዋነ፡ ሕይወት፡ ዘለዓለም፡ በዲበ፡ አንስት፡ ረኰስክሙ፡ ወበደመ፡ ሥጋ፡ አውለድክሙ፡ ወበደመ፡ ሰብእ፡ ፈተውክሙ፡ ወገበርክሙ፡ ከመ፡ እሙንቱ፡ ይገብሩ፡ ሥጋ፡ ወደመ፡ እለ፡ እሙንቱ፡ ይመውቱ፡ ወይትሀጐሉ።</l>
                  <l n="5">ወበእንተ፡ ዝ፡ ወሀብክዎሙ፡ አንስትያ፡ ከመ፡ ይዝርዑ፡ ላዕሌሆን፡ ወይትወለዱ፡ ውሉደ፡ በላዕሌሆን፡ ከመ፡ ይትገበር፡ ግብር፡ በዲበ፡ ምድር።</l>
                  <l n="6">ወአንትሙሰ፡ ቀዳሚ፡ ኮንክሙ፡ መንፈሳውያነ፡ ሕያዋነ፡ ሕይወት፡ ዘለዓለም፡ ዘኢይመውት፡ በኵሉ፡ ትውልደ፡ ዓለም።</l>
                  <l n="7">ወበእንተ፡ ዝ፡ ኢረሰይኩ፡ ለክሙ፡ አንስቲያ፡ እስመ፡ መንፈሳውያንሰ፡ ውስተ፡ ሰማይ፡ ማኅደሪሆሙ።</l>
                  <l n="8">ወይእዜኒ፡ ረዓይት፡ እለ፡ ተወልዱ፡ እምነፍስት፡ ወሥጋ፡ መናፍስተ፡ እኩያነ፡ ይሰመዩ፡ በዲበ፡ ምድር፡ ወውስተ፡ ምድር፡ ይከውን፡ ማኅደሪሆሙ።</l>
                  <l n="9">ወነፍሳት፡ እኩያን፡ ወፅኡ፡ እምሥጋሆሙ፡ እስመ፡ እመልዕልት፡ ተፈጥሩ፡ እምቅዱሳን፡ ትጉሃን፡ ኮኑ፡ ቀዳሚቶሙ፡ ወቀዳሚ፡ መሠረት፡ መንፈሰ፡ እኩየ፡ ይከውኑ፡ በዲበ፡ ምድር፡ ወመንፈሰ፡ እኩያን፡ ይሰመዩ።</l>
                  <l n="10">ወመናፍስተ፡ ሰማይ፡ ውስተ፡ ሰማይ፡ ይከውን፡ ማኅደሪሆሙ፡ ወመናፍስተ፡ ምድር፡ እለ፡ ተወልዱ፡ በዲበ፡ ምድር፡ ውስተ፡ ምድር፡ ማኅደሪሆሙ።</l>
                  <l n="11">ወመንፈሰ፡ ረዓይትኒ፡ ደመናተ፡ እለ፡ ይገፍዑ፡ ይማስኑ፡ ወይወድቁ፡ ወይትበአሱ፡ ወያደቅቁ፡ በዲበ፡ ምድር፡ ወሐዘነ፡ ይገብሩ፡ ወኢምንተኒ፡ ኢይረክቡ፡ ዘይበልዑ፡ እክለ፡ ወኢይጸምኡ፡ ወኢይትዐወቁ።</l>
                  <l n="12">ወኢይትነሥኡ፡ እሎንቱ፡ ነፍሳት፡ ዲበ፡ ውሉደ፡ ሰብእ፡ ወዲበ፡ አንስት፡ እስመ፡ ወፅኡ።</l>
               </ab>
            </div>
            <div type="textpart" subtype="chapter" n="16" xml:id="chapter16">
               <label>Chapter 16</label>
               <ab>
                  <l n="1">አመ፡ መዋዕለ፡ ቀትል፡ ወሙስና፡ ወሞተ፡ ረዓይትኒ፡ እንተ፡ ኀበ፡ ወፅኡ፡ መናፍስት፡ እምነፍስተ፡ ሥጋሆሙ፡ ለይኩን፡ ዘይማስን፡ ወዘእንበለ፡ ይኩን፡ ኵነኔ፡ ከማሁ፡ ይማስኑ፡ እስከ፡ ዕለተ፡ ኵነኔ፡ ዐባይ፡ እምዓለም፡ ይትፌጸም፡ እምትጉሃን፡ ወረሲዓን።</l>
                  <l n="2">ወይእዜኒ፡ ለትጉሃን፡ እለ፡ ፈነውከ፡ ትስአል፡ በእንቲኣሆሙ፡ እለ፡ ቀዲሙ፡ በሰማይ፡ ሀለዉ።</l>
                  <l n="3">ወይእዜኒ፡ አንትሙ፡ በሰማይ፡ ሀለውክሙ፡ ወኅቡኣት፡ ዓዲ፡ ኢተከሥቱ፡ ለክሙ፡ ወምኑነ፡ ምሥጢረ፡ አእመርክሙ፡ ወዘንተ፡ ዜነውክሙ፡ ለአንስት፡ በጽንዐ፡ ልብክሙ፡ ወበዝንቱ፡ ምሥጢር፡ ያበዝኃ፡ አንስት፡ ወሰብእ፡ እኪተ፡ ዲበ፡ ምድር።</l>
                  <l n="4">በሎሙ፡ እንከሰ፡ አልብክሙ፡ ሰላም።</l>
               </ab>
            </div>
            <div type="textpart" subtype="chapter" n="17" xml:id="chapter17">
               <label>Chapter 17</label>
               <ab>
                  <l n="1">ወነሥኡኒ፡ ውስተ፡ አሐዱ፡ መካን፡ ኅበ፡ ሀለዉ፡ ህየ፡ ከመ፡ እሳት፡ ዘይነድድ፡ ወሶበ፡ ይፈቅዱ፡ ያስተርእዩ፡ ከመ፡ ሰብእ።</l>
                  <l n="2">ወወሰዱኒ፡ ውስተ፡ መካን፡ ዘዐውሎ፡ ወውስተ፡ ደብር፡ ዘከተማ፡ ርእሱ፡ ይበጽሕ፡ ውስተ፡ ሰማይ።</l>
                  <l n="3">ወርኢኩ፡ አርባዕተ፡ መካናተ፡ ብሩሃተ፡ ወነጐድጓድ፡ ውስተ፡ አጽናፍ፡ ወኀበ፡ ዕመቁ፡ ቀስተ፡ እሳት፡ ወሐጽ፡ ወምጕንጳቲሆሙ፡ ወሰይፈ፡ እሳት፡ ወመባርቅት፡ ኵሉ።</l>
                  <l n="4">ወነሥኡኒ፡ እስከ፡ ማየ፡ ሕይወት፡ ዘይትናገር፡ ወእስከ፡ እሳተ፡ ዐረብ፡ ዘውእቱ፡ ይእኅዝ፡ ኵሎ፡ ዕርበተ፡ ፀሓይ።</l>
                  <l n="5">ወመጻእኩ፡ እስከ፡ ፈለገ፡ እሳት፡ ዘይውኅዝ፡ እሳቱ፡ ከመ፡ ማይ፡ ወይትከዐው፡ ውስተ፡ ባሕር፡ ዐቢይ፡ ዘመንገለ፡ ዐረብ።</l>
                  <l n="6">ወርኢኩ፡ ኵሎ፡ ዐበይተ፡ አፍላገ፡ ወእስከ፡ ዐቢይ፡ ጽልመት፡ በጻሕኩ፡ ወሖርኩ፡ ኀበ፡ ኵሉ፡ ዘሥጋ፡ ያንሶሱ።</l>
                  <l n="7">ወርኢኩ፡ አድባረ፡ ቆራባት፡ እለ፡ ክረምት፡ ወምክዓወ፡ ማይ፡ ዘኵሉ፡ ቀላይ።</l>
                  <l n="8">ወርኢኩ፡ አፉሆሙ፡ ለኵሎሙ፡ አፍላገ፡ ምድር፡ ወአፉሃ፡ ለቀላይ።</l>
               </ab>
            </div>
            <div type="textpart" subtype="chapter" n="18" xml:id="chapter18">
               <label>Chapter 18</label>
               <ab>
                  <l n="1">ወርኢኩ፡ መዛግብተ፡ ኵሉ፡ ነፋሳት፡ ወርኢኩ፡ ከመ፡ ቦሙ፡ አሰርገወ፡ ኵሎ፡ ፍጥረተ፡ ወመሠረታቲሃ፡ ለምድር።</l>
                  <l n="2">ወርኢኩ፡ እብነ፡ ማእዘንተ፡ ምድር፡ ወርኢኩ፡ አርባዕተ፡ ነፋሳተ፡ እለ፡ ይጸውርዋ፡ ለምድር፡ ወለጽንዐ፡ ሰማይ።</l>
                  <l n="3">ወርኢኩ፡ ከመ፡ ነፋሳት፡ ይረብብዋ፡ ለልዕልና፡ ሰማይ፡ ወእሙንቱ፡ ይቀውሙ፡ ማእከለ፡ ሰማይ፡ ወምድር፡ ወእሙንቱ፡ ውእቶሙ፡ አዕማደ፡ ሰማይ።</l>
                  <l n="4">ወርኢኩ፡ ነፋሳተ፡ እለ፡ ይመይጥዋ፡ ለሰማይ፡ እለ፡ ያዐርቡ፡ ክበበ፡ ፀሓይ፡ ወኵሎ፡ ከዋክብተ።</l>
                  <l n="5">ወርኢኩ፡ ዘዲበ፡ ምድር፡ ነፋሳተ፡ ዘይጸውሩ፡ ደመናተ፡ ወርኢኩ፡ ፍናወ፡ መላእክት፡ ወርኢኩ፡ ውስተ፡ ጽንፈ፡ ምድር፡ ጽንዐ፡ ዘሰማይ፡ መልዕልተ።</l>
                  <l n="6">ወኀለፍኩ፡ መንገለ፡ አዜብ፡ ወይነድድ፡ መዓልተ፡ ወሌሊተ፡ ኀበ፡ ሰብዐቱ፡ አድባር፡ ዘእምእብን፡ ክቡር፡ ሠለስቱ፡ ዘመንገለ፡ ጽባሕ፡ ወሠለስቱ፡ ዘመንገለ፡ አዜብ።</l>
                  <l n="7">ወዘመንገለ፡ ጽባሕሰ፡ ዘእምእብነ፡ ኅብር፡ ወአሐዱ፡ ዘእምእብን፡ ባሕር፡ ወአሐዱኒ፡ ዘእምእብነ፡ ፈውስ፡ ወዘመንገለ፡ አዜብ፡ እምእብን፡ ቀይሕ።</l>
                  <l n="8">ወማእከላይሰ፡ ይጐድእ፡ እስከ፡ ሰማይ፡ ከመ፡ መንበሩ፡ ለእግዚአብሔር፡ ዘእምእብነ፡ ፔካ፡ ወድማኁ፡ ለመንበሩ፡ እምእብነ፡ ሰንፔር።</l>
                  <l n="9">ወእሳተ፡ ዘይነድድ፡ ርኢኩ፡ ወዘሀሎ፡ ውስተ፡ ኵሉ፡ አድባር።</l>
                  <l n="10">ወርኢኩ፡ ህየ፡ መካን፡ ማዕዶቱ፡ ለዐቢይ፡ ምድር፡ ህየ፡ ይትጋብኡ፡ ማያት።</l>
                  <l n="11">ወርኢኩ፡ ንቅዐተ፡ ምድር፡ ዕሙቀ፡ በአዕማዲሁ፡ ለእሳተ፡ ሰማይ፡ ወርኢኩ፡ በውስቴቶሙ፡ አዕማደ፡ ሰማይ፡ ዘእሳት፡ ዘይወርዱ፡ ወአልቦሙ፡ ኍልቊ፡ ኢ፡ መንገለ፡ መልዕልት፡ ወኢ፡ መንገለ፡ ዕመቅ።</l>
                  <l n="12">ወዲበ፡ ውእቱ፡ ንቅዐት፡ ርኢኩ፡ መካነ፡ ወኢ፡ ጽንዐ፡ ሰማይ፡ ላዕሌሁ፡ ወኢ፡ መሠረተ፡ ምድር፡ በታሕቴሁ፡ ወኢ፡ ማይ፡ አልቦ፡ ላዕሌሁ፡ ወኢ፡ አዕዋፈ፡ አላ፡ መካነ፡ በድው፡ ውእቱ።</l>
                  <l n="13">ወግሩመ፡ ርኢኩ፡ በህየ፡ ሰብዐተ፡ ከዋክብተ፡ ከመ፡ ዐበይት፡ አድባር፡ ዘይነድዱ፡ ወከመ፡ መንፈስ፡ ዘይሴአለኒ።</l>
                  <l n="14">ይቤ፡ መልአክ፡ ዝ፡ ውእቱ፡ መካነ፡ ተፍጻሜቱ፡ ለሰማይ፡ ወለምድር፡ ቤተ፡ ሞቅሕ፡ ኮኖሙ፡ ዝንቱ፡ ለከዋክብተ፡ ሰማይ፡ ወለኀይለ፡ ሰማይ።</l>
                  <l n="15">ወከዋክብት፡ እለ፡ ያንኰረኵሩ፡ ዲበ፡ እሳት፡ ወእሉ፡ እሙንቱ፡ እለ፡ ኀለፉ፡ ትእዛዘ፡ እግዚአብሔር፡ እምቅድመ፡ ጽባሖሙ፡ እስመ፡ ኢመጽኡ፡ በጊዜሆሙ።</l>
                  <l n="16">ወተምዕዖሙ፡ ወአሰሮሙ፡ እስከ፡ ጊዜ፡ ተፍጻሜተ፡ ኀጢአቶሙ፡ በዓመተ፡ ምሥጢር።</l>
               </ab>
            </div>
            <div type="textpart" subtype="chapter" n="19" xml:id="chapter19">
               <label>Chapter 19</label>
               <ab>
                  <l n="1">ወይቤለኒ፡ ኡርኤል፡ በዝየ፡ ተደሚሮሙ፡ መላእክት፡ ምስለ፡ አንስት፡ ይቀውሙ፡ መናፍስቲሆሙ፡ ወብዙኀ፡ ራእየ፡ ከዊኖሙ፡ አርኰስዎሙ፡ ለሰብእ፡ ወያስሕትዎሙ፡ ለሰብእ፡ ከመ፡ ይሡዑ፡ ለአጋንንት፡ ከመ፡ አማልክት፡ እስመ፡ በዕለት፡ ዐባይ፡ ኵነኔ፡ በዘይትኴነኑ፡ እስከ፡ ይትፌጸሙ።</l>
                  <l n="2">ወአንስቲያሆሙኒ፡ አስሒቶን፡ መላእክተ፡ ከመ፡ ሰላማውያት፡ ይከውና።</l>
                  <l n="3">ወአነ፡ ሄኖክ፡ ርኢኩ፡ አርአያ፡ ባሕቲትየ፡ አጽናፈ፡ ኵሎ፡ ወአልቦ፡ ዘርእየ፡ እምሰብእ፡ ከመ፡ አነ፡ ርኢኩ።</l>
               </ab>
            </div>
            <div type="textpart" subtype="chapter" n="20" xml:id="chapter20">
               <label>Chapter 20</label>
               <ab>
                  <l n="1">ወዝንቱ፡ ውእቱ፡ አስማቲሆሙ፡ ለእለ፡ ይተግሁ፡ ቅዱሳን፡ መላእክት።</l>
                  <l n="2">ኡርኤል፡ አሐዱ፡ እመላእክት፡ ቅዱሳን፡ እስመ፡ ዘረዓም፡ ወዘረዓድ።</l>
                  <l n="3">ሩፋኤል፡ አሐዱ፡ እመላእክት፡ ቅዱሳን፡ ዘመናፍስተ፡ ሰብእ።</l>
                  <l n="4">ራጉኤል፡ አሐዱ፡ እመላእክት፡ ቅዱሳን፡ ዘይትቤቀሎ፡ ለዓለም፡ ወለብርሃናት።</l>
                  <l n="5">ሚካኤል፡ አሐዱ፡ እመላእክት፡ ቅዱሳን፡ እስመ፡ በዲበ፡ ሠናይቱ፡ ለሰብእ፡ ተአዛዚ፡ ዲበ፡ ሕዝብ።</l>
                  <l n="6">ሠረቃኤል፡ አሐዱ፡ እመላእክት፡ ቅዱሳን፡ ዘዲበ፡ መናፍስተ፡ ዕጓለ፡ እመሕያው፡ ዘመናፍስተ፡ የኀጥኡ።</l>
                  <l n="7">ገብርኤል፡ አሐዱ፡ እመላእክት፡ ቅዱሳን፡ ዘዲበ፡ አኪስት፡ ወዘዲበ፡ ገነት፡ ወዘኪሩቤል።</l>
               </ab>
            </div>
            <div type="textpart" subtype="chapter" n="21" xml:id="chapter21">
               <label>Chapter 21</label>
               <ab>
                  <l n="2">ወርኢኩ፡ በህየ፡ ግብረ፡ ግሩመ፡ ኢ፡ ሰማየ፡ ልዑለ፡ ወኢ፡ ምድረ፡ ሱርርተ፡ አላ፡ መካነ፡ በድው፡ ዘድልው፡ ወግሩም።</l>
                  <l n="3">ወህየ፡ ርኢኩ፡ ሰብዓተ፡ ከዋክብተ፡ ሰማይ፡ እሱራን፡ በላዕሌሁ፡ ኅቡረ፡ ከመ፡ አድባር፡ ዐበይት፡ ወከመ፡ እሳት፡ እንዘ፡ ይነድዱ።</l>
                  <l n="4">ይእተ፡ ጊዜ፡ እቤ፡ በእንተ፡ አይ፡ ኀጢአት፡ ተአስሩ፡ ወበእንተ፡ ምንት፡ ዝየ፡ ተገድፉ።</l>
                  <l n="5">ወይቤለኒ፡ ኡርኤል፡ አሐዱ፡ እመላእክት፡ ቅዱሳን፡ ዘምስሌየ፡ ውእቱ፡ ወይመርሐኒ፡ ወይቤ፡ ሄኖክ፡ በእንተ፡ ምንት፡ ትሴአል፡ ወበእንተ፡ መኑ፡ ትጤይቅ፡ ወትጽሕቅ።</l>
                  <l n="6">እሉ፡ እሙንቱ፡ መላእክት፡ እለ፡ ኀለፉ፡ ትእዛዘ፡ እግዚአብሔር፡ ልዑል፡ ወተአስሩ፡ በዝየ፡ እስከ፡ ይትፌጸም፡ ትእልፊተ፡ ዓለም፡ ኍልቈ፡ መዋዕለ፡ ኀጢአቶሙ።</l>
                  <l n="7">ወእምህየ፡ ሖርኩ፡ ካልአ፡ መካነ፡ እም፡ ዝ፡ ዘይጌርም፡ ወርኢኩ፡ ግብረ፡ ግሩመ፡ እሳት፡ ዐቢይ፡ በህየ፡ ዘይነድድ፡ ወያንበለብል፡ ወሞሠርት፡ ቦቱ፡ ወወሰኑ፡ እስከ፡ ቀላይ፡ ፍጹም፡ አዕማደ፡ እሳት፡ ዐበይት፡ ዘያወርድዎሙ፡ ወኢ፡ አምጣኖ፡ ወኢ፡ ዕበዮ፡ ኢክህልኩ፡ ነጽሮ፡ ወስእንኩ፡ ነጽሮ፡ ዐይኑ።</l>
                  <l n="8">ውእተ፡ ጊዜ፡ እቤ፡ እፎ፡ ግሩም፡ ዝንቱ፡ መካን፡ ወሕማም፡ ለነጽሮ።</l>
                  <l n="9">ውእተ፡ ጊዜ፡ አውሥአኒ፡ ኡርኤል፡ አሐዱ፡ እመላእክት፡ ቅዱሳን፡ ዘምስሌየ፡ ሀለወ፡ ወአውሥአኒ፡ ወይቤለኒ፡ ሄኖክ፡ ምንተ፡ ውእቱ፡ ፍርሀትከ፡ ከመ፡ ዝ፡ ወድንጋፄከ፡ በእንተ፡ ዝ፡ ግሩም፡ መካን፡ ወቅድመ፡ ገጹ፡ ለዝ፡ ሕማም።</l>
                  <l n="10">ወይቤለኒ፡ ዝ፡ መካን፡ ቤተ፡ ሞቅሖሙ፡ ለመላእክት፡ ወበህየ፡ ይትአኀዙ፡ እስከ፡ ለዓለም።</l>
               </ab>
            </div>
            <div type="textpart" subtype="chapter" n="22" xml:id="chapter22">
               <label>Chapter 22</label>
               <ab>
                  <l n="1">ወእምህየ፡ ሖርኩ፡ ካልአ፡ መካነ፡ ወአርአየኒ፡ በምዕራብ፡ ደብረ፡ ዐቢየ፡ ወነዋኀ፡ ወኰኵሐ፡ ጽኑዐ።</l>
                  <l n="2">ወአርባዕቱ፡ መካናት፡ ሠናያት፡ ወበውስቴቱ፡ ዕሙቅ፡ ወርሒብ፡ ወልሙጽ፡ ጥቀ፡ ከመ፡ ልሙጽ፡ ዘያንኰረኵር፡ ወዕሙቅ፡ ወጽልመት፡ ለነጽሮ።</l>
                  <l n="3">ውእተ፡ ጊዜ፡ አውሥአኒ፡ ሩፋኤል፡ አሐዱ፡ እመላእክት፡ ቅዱሳን፡ ዘሀለወ፡ ምስሌየ፡ ወይቤለኒ፡ እላ፡ መካናት፡ ሠናያት፡ ከመ፡ ይትጋብኡ፡ ዲቤሆን፡ መናፍስቲሆሙ፡ ለምዉታን፡ ሎሙ፡ እሎንቱ፡ ተፈጥሩ፡ ወዝየ፡ ያስተጋብኡ፡ ነፍሳተ፡ ውሉደ፡ ሰብእ።</l>
                  <l n="4">ወእላንቱ፡ መካናት፡ ኀበ፡ ያነብርዎሙ፡ ገብሩ፡ እስከ፡ ዕለተ፡ ኵነኔሆሙ፡ ወእስከ፡ አመ፡ ዕድሜሆሙ፡ ወዕድሜ፡ ዐቢይ፡ ውእቱ፡ እስከ፡ አመ፡ ኵነኔ፡ ዐቢይ፡ በላዕሌሆሙ።</l>
                  <l n="5">ወርኢኩ፡ መናፍስተ፡ ውሉደ፡ ሰብእ፡ እንዘ፡ ምዉታን፡ ውእቶሙ፡ ወቃሎሙ፡ ይበጽሕ፡ እስከ፡ ሰማይ፡ ወይሰኪ።</l>
                  <l n="6">ውእተ፡ ጊዜ፡ ተስእልክዎ፡ ለሩፋኤል፡ መልአክ፡ ዘሀሎ፡ ምስሌየ፡ ወእቤሎ፡ ዝ፡ መንፈስ፡ ዘመኑ፡ ውእቱ፡ ዘከመ፡ ዝ፡ ቃሉ፡ ይበጽሕ፡ እስከ፡ ሰማይ፡ ወይሰኪ።</l>
                  <l n="7">ወአውሥአኒ፡ ወይቤለኒ፡ እንዘ፡ ይብል፡ ዝንቱ፡ መንፈስ፡ ውእቱ፡ ዘይወፅእ፡ እምአቤል፡ ዘቀተሎ፡ ቃኤል፡ እኁሁ፡ ወይሰኪ፡ ኪያሁ፡ እስከ፡ አመ፡ ይትሀጐሉ፡ ዘርዑ፡ እምገጸ፡ ምድር፡ ወእምዘርዐ፡ ሰብእ፡ ይማስን፡ ዘርዑ።</l>
                  <l n="8">ወውእተ፡ ጊዜ፡ ተስእልክዎ፡ በእንቲኣሁ፡ ወበእንተ፡ ኵነኔ፡ ኵሉ፡ ወእቤ፡ በእንተ፡ ምንት፡ ተፈልጠ፡ አሐዱ፡ እምነ፡ አሐዱ።</l>
                  <l n="9">ወአውሥአኒ፡ ወይቤለኒ፡ እሎንቱ፡ ሠለስቱ፡ ተገብሩ፡ ከመ፡ ይፍልጡ፡ መንፈሶሙ፡ ለምዉታን፡ ወከመ፡ ዝ፡ ተፈልጡ፡ ነፍሶሙ፡ ለጻድቃን፡ ዝ፡ ውእቱ፡ ነቅዐ፡ ማይ፡ ዘበላዕሌሁ፡ ብርሃን።</l>
                  <l n="10">በከመ፡ ከማሁ፡ ተፈጥረ፡ ለኃጥኣን፡ ሶበ፡ ይመውቱ፡ ወይትቀበሩ፡ ውስተ፡ ምድር፡ ወኵነኔ፡ ኢኮነ፡ በላዕሌሆሙ፡ በሕይወቶሙ።</l>
                  <l n="11">ወበዝየ፡ ይትፈለጣ፡ ነፍሳቲሆሙ፡ ዲበ፡ ዛቲ፡ ዐባይ፡ ጻዕር፡ እስከ፡ አመ፡ ዐባይ፡ ዕለት፡ እንተ፡ ኵነኔ፡ ወመቅሠፍት፡ ወጻዕር፡ ለእለ፡ ይረግሙ፡ እስከ፡ ለዓለም፡ ወበቀል፡ ለነፍሶሙ፡ ወበህየ፡ የአስሮሙ፡ እስከ፡ ለዓለም፡ ወእመኒ፡ ውእቱ፡ እምቅድመ፡ ዓለም።</l>
                  <l n="12">ወከመ፡ ዝ፡ ተፈልጠ፡ ለነፍሶሙ፡ ለእለ፡ ይሰክዩ፡ እለ፡ ያርእዩ፡ በእንተ፡ ህጕለት፡ አመ፡ ተቀትሉ፡ በመዋዕለ፡ ኃጥኣን።</l>
                  <l n="13">ወከመ፡ ዝ፡ ተፈጥሩ፡ ለነፍሶሙ፡ ለሰብእ፡ እኩያን፡ እለ፡ ኢኮኑ፡ ጻድቃነ፡ አላ፡ ኃጥኣነ፡ እለ፡ ፍጹማነ፡ አበሳ፡ ወምስለ፡ አባስያን፡ ይከውኑ፡ ከማሆሙ፡ ወነፍሶሙሰ፡ ኢትትቀተል፡ በዕለተ፡ ኵነኔ፡ ወኢይትነሥኡ፡ እም፡ ዝየ።</l>
                  <l n="14">ውእተ፡ ጊዜ፡ ባረክዎ፡ ለእግዚአ፡ ስብሐት፡ ወእቤ፡ ቡሩክ፡ ውእቱ፡ እግዚእየ፡ እግዚአ፡ ስብሐት፡ ወጻድቅ፡ ዘኵሎ፡ ይመልክ፡ እስከ፡ ለዓለም።</l>
               </ab>
            </div>
            <div type="textpart" subtype="chapter" n="23" xml:id="chapter23">
               <label>Chapter 23</label>
               <ab>
                  <l n="1">ወእምህየ፡ ርኢኩ፡ ካልአ፡ መካነ፡ መንገለ፡ ዐረብ፡ እስከ፡ አጽናፈ፡ ምድር።</l>
                  <l n="2">ወርኢኩ፡ እሳተ፡ ዘይነድድ፡ ወይረውጽ፡ እንዘ፡ ኢየዐርፍ፡ ወኢይነትግ፡ እምሩጸቱ፡ መዓልተ፡ ወሌሊተ፡ አላ፡ ከማሁ፡ ክመ።</l>
                  <l n="3">ወተስእልኩ፡ እንዘ፡ እብል፡ ዝንቱ፡ ምንት፡ ውእቱ፡ ዘአልቦ፡ ዕረፍት።</l>
                  <l n="4">ውእተ፡ ጊዜ፡ አውሥአኒ፡ ራጉኤል፡ አሐዱ፡ እመላእክት፡ ቅዱሳን፡ ዘሀሎ፡ ምስሌየ፡ ወይቤለኒ፡ ዝንቱ፡ ዘርኢከ፡ ሩጸተ፡ ዘመንገለ፡ ዐረብ፡ እሳት፡ ዘይነድድ፡ ውእቱ፡ ኵሉ፡ ብርሃናተ፡ ሰማይ።</l>
               </ab>
            </div>
            <div type="textpart" subtype="chapter" n="24" xml:id="chapter24">
               <label>Chapter 24</label>
               <ab>
                  <l n="1">ወእምህየ፡ ሖርኩ፡ ካልአ፡ መካነ፡ ምድር፡ ወአርአየኒ፡ ደብረ፡ እሳት፡ ዘያንበለብል፡ መዓልተ፡ ወሌሊተ።</l>
                  <l n="2">ወሖርኩ፡ መንገሌሁ፡ ወርኢኩ፡ ሰብዓተ፡ አድባረ፡ ክቡራነ፡ ወኵሉ፡ አሐዱ፡ እምነ፡ አሐዱ፡ እንዘ፡ ይትዌለጥ፡ ወአእባነ፡ ክቡራነ፡ ወሠናያነ፡ ወኵሉ፡ ክቡር፡ ወስቡሕ፡ ራእዮሙ፡ ወሠናይ፡ ገጾሙ፡ ሠለስቱ፡ መንገለ፡ ጽባሕ፡ ወጽኑዓን፡ አሐዱ፡ ዲበ፡ አሐዱ፡ ወሠለስቱ፡ መንገለ፡ ሰሜን፡ አሐዱ፡ ዲበ፡ አሐዱ፡ ጽኑዓን፡ ወቈላት፡ ዕሙቃት፡ ወጠዋያት፡ አሐቲ፡ ለአሐቲ፡ ኢይትቃረባ።</l>
                  <l n="3">ወሳብዕ፡ ደብር፡ ማእከሎሙ፡ ለእሎንቱ፡ ወኑኆሙሰ፡ ይትማሰሉ፡ ኵሎሙ፡ ከመ፡ መንበረ፡ አትራኖስ፡ ወየዐውድዎ፡ ዕፀወ፡ መዐዛ።</l>
                  <l n="4">ወሀሎ፡ ውስቴቶሙ፡ ዕፅ፡ አልቦ፡ ግሙራ፡ አመ፡ ጼነወኒ፡ ወኢ፡ አሐዱ፡ እምውስቴቶሙ፡ ወባዕዳንሂ፡ ዘከማሁ፡ ኢኮነ፡ ዘይምዕዝ፡ እምኵሉ፡ መዐዛ፡ ወቈጽሉሂ፡ ወጽጌሁ፡ ወዕፁ፡ ኢይጸመሒ፡ ለዓለም፡ ወፍሬሁኒ፡ ሠናይ፡ ወፍሬሁሰ፡ ከመ፡ አስካለ፡ በቀልት።</l>
                  <l n="5">ወውእተ፡ ጊዜ፡ እቤ፡ ነዋ፡ ዝንቱ፡ ሠናይ፡ ዕፅ፡ ወሠናይ፡ ለርእይ፡ ወአዳም፡ ቈጽሉ፡ ወፍሬሁኒ፡ ሞገስ፡ ጥቀ፡ ለርእየ፡ ገጽ።</l>
                  <l n="6">ወውእተ፡ ጊዜ፡ አውሥአኒ፡ ሚካኤል፡ አሐዱ፡ እመላእክት፡ ቅዱሳን፡ ወክቡራን፡ ዘምስሌየ፡ ሀሎ፡ ወውእቱ፡ ዘዲቤሆሙ።</l>
               </ab>
            </div>
            <div type="textpart" subtype="chapter" n="25" xml:id="chapter25">
               <label>Chapter 25</label>
               <ab>
                  <l n="1">ወይቤለኒ፡ ሄኖክ፡ ምንተ፡ ትሴአል፡ በእንተ፡ መዐዛሁ፡ ለዝ፡ ዕፅ፡ ወትጤይቅ፡ ከመ፡ ታእምር።</l>
                  <l n="2">ውእተ፡ ጊዜ፡ አውሣእክዎ፡ አነ፡ ሄኖክ፡ እንዘ፡ እብል፡ በእንተ፡ ኵሉ፡ እፈቅድ፡ ኣእምር፡ ወፈድፋደሰ፡ በእንተ፡ ዝ፡ ዕፅ።</l>
                  <l n="3">ወአውሥአኒ፡ እንዘ፡ ይብል፡ ዝንቱ፡ ደብር፡ ዘርኢከ፡ ነዋኅ፡ ዘርእሱ፡ ይመስል፡ መንበሮ፡ ለእግዚእ፡ መንበሩ፡ ውእቱ፡ ኀበ፡ ይነብር፡ ቅዱስ፡ ወዐቢይ፡ እግዚአ፡ ስብሐት፡ ንጉሥ፡ ዘለዓለም፡ ሶበ፡ ይወርድ፡ የሐውጻ፡ ለምድር፡ በሠናይ።</l>
                  <l n="4">ወዝንቱኒ፡ ዕፀ፡ መዐዛ፡ ሠናይ፡ ወኢ፡ አሐዱ፡ ዘሥጋ፡ አልቦ፡ ሥልጣን፡ ከመ፡ ይግስሶ፡ እስከ፡ አመ፡ ዐቢይ፡ ኵነኔ፡ አመ፡ ይትቤቀል፡ ኵሎ፡ ወይትፌጸም፡ እስከ፡ ለዓለም፡ ዝኩ፡ ለጻድቃን፡ ወለትሑታን፡ ይትወሀብ።</l>
                  <l n="5">እምፍሬ፡ ዚኣሁ፡ ወይትወሀብ፡ ለኅሩያነ፡ ሕይወት፡ መንገለ፡ መስዕ፡ ይተከል፡ ውስተ፡ መካን፡ ቅዱስ፡ መንገለ፡ ቤቱ፡ ለእግዚእ፡ ንጉሥ፡ ዘለዓለም።</l>
                  <l n="6">ውእተ፡ ጊዜ፡ ይትፌሥሑ፡ በፍሥሓ፡ ወይትሐሠዩ፡ ውስተ፡ ቅዱስ፡ ያበውኡ፡ ሎቱ፡ መዐዛ፡ በበ፡ አዕፅምቲሆሙ፡ ወሕይወተ፡ ብዙኀ፡ የሐይዉ፡ በዲበ፡ ምድር፡ በከመ፡ ሐይዉ፡ አበዊከ፡ ወበመዋዕሊሆሙ፡ ሐዘን፡ ወሕማም፡ ወጻማ፡ ወመቅሠፍት፡ ኢይገስሶሙ።</l>
                  <l n="7">ውእተ፡ ጊዜ፡ ባረክዎ፡ ለእግዚአ፡ ስብሐት፡ ንጉሥ፡ ዘለዓለም፡ እስመ፡ አስተዳለወ፡ ከመ፡ ዝ፡ ለሰብእ፡ ጻድቃን፡ ወከመ፡ ዝ፡ ፈጠረ፡ ወይቤ፡ የሀብዎሙ።</l>
               </ab>
            </div>
            <div type="textpart" subtype="chapter" n="26" xml:id="chapter26">
               <label>Chapter 26</label>
               <ab>
                  <l n="1">ወእምህየ፡ ሖርኩ፡ ማእከለ፡ ምድር፡ ወርኢኩ፡ መካነ፡ ቡሩክ፡ ወጥሉለ፡ ዘቦቱ፡ አዕጹቅ፡ ዘይነብር፡ ወይሠርጽ፡ እምዕፅ፡ ዘተመትረ።</l>
                  <l n="2">ወበህየ፡ ርኢኩ፡ ደብረ፡ ቅዱሰ፡ ወመትሕተ፡ ደብር፡ ማይ፡ ዘመንገለ፡ ጽባሑ፡ ወውሕዘቱ፡ መንገለ፡ ሰሜን።</l>
                  <l n="3">ወርኢኩ፡ መንገለ፡ ጽባሕ፡ ካልአ፡ ደብረ፡ ዘይነውኅ፡ እም፡ ዝ፡ ወማእከሎሙ፡ ቈላ፡ ዕሙቅ፡ ወአልቦ፡ ራሕብ፡ ወላቲኒ፡ የሐውር፡ ማይ፡ መንገለ፡ ደብር።</l>
                  <l n="4">ወመንገለ፡ ዐረቡ፡ ለዝ፡ ካልእ፡ ደብር፡ ወይቴሐቶ፡ ሎቱ፡ ወአልቦ፡ ኑኅ፡ ወቈላ፡ ታሕቱ፡ ማእከሎሙ፡ ወካልኣት፡ ቈላት፡ ዕሙቃት፡ ወይቡሳት፡ መንገለ፡ ጽንፈ፡ ሠለስቲሆሙ።</l>
                  <l n="5">ወኵሉ፡ ቈላቱ፡ ዕሙቃት፡ ወአልቦን፡ ራሕብ፡ እምኰኵሕ፡ ጽኑዕ፡ ወዕፅ፡ ይተከል፡ በላዕሌሆን።</l>
                  <l n="6">ወአንከርኩ፡ በእንተ፡ ኰኵሕ፡ ወአንከርኩ፡ በእንተ፡ ቈላት፡ ወጥቀ፡ አንከርኩ።</l>
               </ab>
            </div>
            <div type="textpart" subtype="chapter" n="27" xml:id="chapter27">
               <label>Chapter 27</label>
               <ab>
                  <l n="1">ውእተ፡ ጊዜ፡ እቤ፡ በእንተ፡ ምንት፡ ዛቲ፡ ምድር፡ ቡርክት፡ ወኵለንታሃ፡ ዕፀወ፡ ምልእት፡ ወዛ፡ ቈላ፡ ርግምት፡ ማእከሎሙ።</l>
                  <l n="2">ውእተ፡ ጊዜ፡ አውሥአኒ፡ ኡርኤል፡ አሐዱ፡ እመላእክት፡ ቅዱሳን፡ ዘሀሎ፡ ምስሌየ፡ ወይቤለኒ፡ ዛ፡ ቈላ፡ ርግምት፡ ለርጉማን፡ እስከ፡ ለዓለም፡ ወዝየ፡ ይትጋብኡ፡ ኵሎሙ፡ እለ፡ ይብሉ፡ በአፉሆሙ፡ ላዕለ፡ እግዚአብሔር፡ ቃለ፡ ዘኢይደሉ፡ ወበእንተ፡ ስብሐተ፡ ዚኣሁ፡ ይትናገሩ፡ ዕጹባተ፡ ዝየ፡ ያስተጋብእዎሙ፡ ወዝየ፡ ምኵናኖሙ።</l>
                  <l n="3">ወበደኃሪ፡ መዋዕል፡ ይከውን፡ ላዕሌሆሙ፡ አርአያ፡ ኵነኔ፡ ዘበጽድቅ፡ በቅድመ፡ ጻድቃን፡ ለዓለም፡ ወኵሎ፡ መዋዕለ፡ በዝየ፡ ይባርክዎ፡ መሓርያን፡ ለእግዚአ፡ ስብሐት፡ ንጉሥ፡ ዘለዓለም።</l>
                  <l n="4">ወበመዋዕለ፡ ኵነኔሆሙ፡ ይባርክዎ፡ በምሕረቱ፡ በከመ፡ ከፈሎሙ።</l>
                  <l n="5">ውእተ፡ ጊዜ፡ አነኒ፡ ባረክዎ፡ ለእግዚአ፡ ስብሐት፡ ወሎቱ፡ ነገርኩ፡ ወዘከርኩ፡ በከመ፡ ይደሉ፡ ለዕበዩ።</l>
               </ab>
            </div>
            <div type="textpart" subtype="chapter" n="28" xml:id="chapter28">
               <label>Chapter 28</label>
               <ab>
                  <l n="1">ወእምህየ፡ ሖርኩ፡ መንገለ፡ ጽባሕ፡ ማእከላ፡ ለደብረ፡ መድበራ፡ ወርኢክዎ፡ ገዳመ፡ ባሕቲቶ፡ ወባሕቱ፡ ምሉእ፡ ዕፀወ።</l>
                  <l n="2">እምነ፡ ዝንቱ፡ ዘርዕ፡ ወማይ፡ ይፈለፍል፡ በላዕሉ፡ ወበላዕሉ፡ ያስተርኢ፡ አስራብ፡ ከመ፡ ብዙኅ፡ ዘይሰርብ፡ ከመ፡ መንገለ፡ መስዕ፡ መንገለ፡ ዐረብ፡ ወእምኵለሄኒ፡ የዐርግ፡ ወእምህየኒ፡ ማይ፡ ወጠል።</l>
               </ab>
            </div>
            <div type="textpart" subtype="chapter" n="29" xml:id="chapter29">
               <label>Chapter 29</label>
               <ab>
                  <l n="1">ወሖርኩ፡ ውስተ፡ መካን፡ ካልእ፡ እምነ፡ መድበራ፡ መንገለ፡ ጽባሑ፡ ለውእቱ፡ ደብር፡ ቀረብኩ።</l>
                  <l n="2">ወበህየ፡ ርኢኩ፡ ዕፀወ፡ ኵነኔ፡ ፈድፋደ፡ ቈሳቊሰ፡ መዐዛ፡ ዘስኂን፡ ወከርቤ፡ ወዕፀውኒ፡ ኢይትማሰሎ።</l>
               </ab>
            </div>
            <div type="textpart" subtype="chapter" n="30" xml:id="chapter30">
               <label>Chapter 30</label>
               <ab>
                  <l n="1">ወላዕሌሁ፡ ላዕለ፡ እሎንቱ፡ ላዕለ፡ ደብረ፡ ጽባሕ፡ ወአኮ፡ ርሑቅ፡ ወርኢኩ፡ መካነ፡ ካልአ፡ ቈላተ፡ ማይ፡ ከመ፡ ዘኢይትዌዳእ።</l>
                  <l n="2">ወርኢኩ፡ ዕፀ፡ ሠናየ፡ ወመዐዛሁ፡ ከመ፡ ዘሰኪኖን።</l>
                  <l n="3">ወመንገለ፡ ክነፊሆሙ፡ ለቈላት፡ እሎንቱ፡ ርኢኩ፡ ቀናንሞስ፡ ዘመዐዛ፡ ወዲበ፡ እልክቱ፡ ቀረብኩ፡ ዘመንገለ፡ ጽባሕ።</l>
               </ab>
            </div>
            <div type="textpart" subtype="chapter" n="31" xml:id="chapter31">
               <label>Chapter 31</label>
               <ab>
                  <l n="1">ወርኢኩ፡ ካልአ፡ ደብረ፡ ዘበውስቴቱ፡ ዕፀው፡ ወይመጽእ፡ ማይ፡ እምኔሁ፡ ከመ፡ ኔቄጥሮ፡ ዘስሙ፡ ሳሪራ፡ ወከልበኔ።</l>
                  <l n="2">ወዲበ፡ ውእቱ፡ ደብር፡ ርኢኩ፡ ደብረ፡ ካልአ፡ ወውስቴቱ፡ ዕፀው፡ ዘዓልዋ፡ ወእልኩ፡ ዕፀው፡ ምሉኣን፡ ዘከመ፡ ከርካዕ፡ ዘጽኑዕ።</l>
                  <l n="3">ወሶበ፡ ይነሥእዎ፡ ለውእቱ፡ ፍሬ፡ ይኄይስ፡ እምኵሉ፡ አፈው።</l>
               </ab>
            </div>
            <div type="textpart" subtype="chapter" n="32" xml:id="chapter32">
               <label>Chapter 32</label>
               <ab>
                  <l n="1">ወእምድኅረ፡ እሉ፡ አፈው፡ ለመስዕ፡ እንዘ፡ እኔጽር፡ መልዕልተ፡ አድባር፡ ርኢኩ፡ ሰብዓተ፡ አድባረ፡ ምሉኣነ፡ ሰንበልት፡ ቅድው፡ ወዕፀወ፡ መዐዛ፡ ወቀናንሞስ፡ ወፕፕሬ።</l>
                  <l n="2">ወእምህየ፡ ሖርኩ፡ መልዕልተ፡ ርእሶሙ፡ ለእልክቱ፡ አድባር፡ እንዘ፡ ርሑቅ፡ ውእቱ፡ ለጽባሕ፡ ወኀለፍኩ፡ ዲበ፡ ባሕረ፡ ኤርትራ፡ ወእምኔሁ፡ ርሑቀ፡ ኮንኩ፡ ወኀለፍኩ፡ መልዕልቶ፡ ለመልአክ፡ ዙጥኤል።</l>
                  <l n="3">ወመጻእኩ፡ ውስተ፡ ገነተ፡ ጽድቅ፡ ወርኢኩ፡ ከሃ፡ ከሃቲሆሙ፡ ለእልክቱ፡ ዕፀው፡ ዕፀወ፡ ብዙኃነ፡ ወዐቢያነ፡ ይበቍሉ፡ በህየ፡ ወእንዘ፡ ጼናሆሙ፡ ሠናይ፡ ዐቢያን፡ ወሥኖሙ፡ ብዙኅ፡ ወስቡሓን፡ ወዕፀ፡ ጥበብ፡ ዘእምኔሁ፡ በሊዖሙ፡ የአምርዋ፡ ለጥበብ፡ ዐባይ።</l>
                  <l n="4">ወይመስል፡ ሐመረ፡ ጽራዕ፡ ወፍሬሁኒ፡ ከመ፡ አስካለ፡ ወይን፡ ጥቀ፡ ሠናይ፡ ወጼናሁ፡ ለውእቱ፡ ዕፅ፡ የሐውር፡ ወይበጽሕ፡ ነዋኅ።</l>
                  <l n="5">ወእቤ፡ ዝ፡ ዕፅ፡ ሠናይ፡ ወከመ፡ ሠናይ፡ ወፍሡሕ፡ ርእየቱ።</l>
                  <l n="6">ወአውሥአኒ፡ ቅዱስ፡ ሩፋኤል፡ መልአክ፡ ዘምስሌየ፡ ሀሎ፡ ወይቤለኒ፡ ዝ፡ ውእቱ፡ ዕፀ፡ ጥበብ፡ ዘእምኔሁ፡ በልዑ፡ አቡከ፡ አረጋዊ፡ ወእምከ፡ ዕቤራይት፡ እለ፡ ቀደሙከ፡ ወአእመርዋ፡ ለጥበብ፡ ወተፈትሐ፡ አዕይንቲሆሙ፡ ወአእመሩ፡ ከመ፡ ዕራቃኒሆሙ፡ ሀለዉ፡ ወተሰዱ፡ እምገነት።</l>
               </ab>
            </div>
            <div type="textpart" subtype="chapter" n="33" xml:id="chapter33">
               <label>Chapter 33</label>
               <ab>
                  <l n="1">ወእምህየ፡ ሖርኩ፡ እስከ፡ አጽናፈ፡ ምድር፡ ወርኢኩ፡ በህየ፡ አራዊተ፡ ዐበይት፡ ወይትዌለጥ፡ አሐዱ፡ እምካልኡ፡ ወአዕዋፍሂ፡ ይትዌለጥ፡ ገጾሙ፡ ወስኖሙ፡ ወቃሎሙሂ፡ ይትዌለጥ፡ አሐዱ፡ እምካልኡ።</l>
                  <l n="2">ወበጽባሖሙ፡ ለእሉ፡ አራዊት፡ ርኢኩ፡ አጽናፈ፡ ምድር፡ በኀበ፡ ሰማይ፡ የዐርፍ፡ ወኀዋኅወ፡ ርኅዋተ።</l>
                  <l n="3">ወርኢኩ፡ እፎ፡ ይወፅኡ፡ ከዋክብተ፡ ሰማይ፡ ወኈለቁ፡ ዘእምኔሁ፡ ይወፅኡ፡ ኀዋኅወ፡ ወጸሐፍኩ፡ ኵሎ፡ ሙፃኦሙ፡ ለለ፡ አሐዱ፡ አሐዱ፡ በበ፡ ኍልቆሙ፡ ወአስማቲሆሙ፡ በደርጎሙ፡ ወምንባሮሙ፡ ወጊዜሆሙ፡ ወአውራኂሆሙ፡ በከመ፡ አርአየኒ፡ ኡርኤል፡ መልአክ፡ ዘምስሌየ፡ ሀሎ።</l>
                  <l n="4">ወኵሎ፡ አርአየኒ፡ ሊተ፡ ወጸሐፎ፡ ወዓዲ፡ አስማቲሆሙ፡ ጸሐፈ፡ ሊተ፡ ወትእዛዛቲሆሙ፡ ወምግባራቲሆሙ።</l>
               </ab>
            </div>
            <div type="textpart" subtype="chapter" n="34" xml:id="chapter34">
               <label>Chapter 34</label>
               <ab>
                  <l n="1">ወእምህየ፡ ሖርኩ፡ መንገለ፡ መስዕ፡ በአጽናፈ፡ ምድር፡ ወበህየ፡ ርኢኩ፡ መንክረ፡ ዐቢየ፡ ወስቡሐ፡ በአጽናፊሃ፡ ለኵላ፡ ምድር።</l>
                  <l n="2">ወበህየ፡ ርኢኩ፡ ኀዋኅወ፡ ሰማይ፡ ፍቱሓተ፡ በሰማይ፡ ሠለስተ፡ በበ፡ አሐዱ፡ እምኔሆሙ፡ ይወፅኡ፡ ነፋሳት፡ ወመንገለ፡ መስዕ፡ ሶበ፡ ይነፍኅ፡ ቍር፡ ወበረድ፡ ወአስሐትያ፡ ወሐመዳ፡ ወጠል፡ ወዝናም።</l>
                  <l n="3">ወእምአሐቲ፡ ኆኅት፡ በሠናይ፡ ይነፍኁ፡ ወሶበ፡ በክልኤሆሙ፡ ኀዋኅው፡ ይነፍኁ፡ በኀይል፡ ወበጻዕር፡ ይከውን፡ ዲበ፡ ምድር፡ ወበኀይል፡ ይነፍኁ።</l>
               </ab>
            </div>
            <div type="textpart" subtype="chapter" n="35" xml:id="chapter35">
               <label>Chapter 35</label>
               <ab>
                  <l n="1">ወእምህየ፡ ሖርኩ፡ መንገለ፡ ዐረብ፡ በአጽናፈ፡ ምድር፡ ወርኢኩ፡ በህየ፡ ሠለስተ፡ ኀዋኅወ፡ ሰማይ፡ ርኅዋተ፡ በከመ፡ ርኢኩ፡ በምሥራቁ፡ ወበአምጣነ፡ ኀዋኅዉ፡ ወበአምጣነ፡ ሙፃኡ።</l>
               </ab>
            </div>
            <div type="textpart" subtype="chapter" n="36" xml:id="chapter36">
               <label>Chapter 36</label>
               <ab>
                  <l n="1">ወእምህየ፡ ሖርኩ፡ መንገለ፡ አዜብ፡ በአጽናፈ፡ ምድር፡ ወበህየ፡ ርኢኩ፡ ሠለስተ፡ ኀዋኅወ፡ ሰማይ፡ ርኅዋተ፡ ወይወፅእ፡ እምህየ፡ አዜብ፡ ወጠል፡ ወዝናም፡ ወነፋስ።</l>
                  <l n="2">ወእምህየ፡ ሖርኩ፡ መንገለ፡ ጽባሕ፡ በአጽናፈ፡ ሰማይ፡ ወበህየ፡ ርኢኩ፡ ሠለስተ፡ ኀዋኅወ፡ ሰማይ፡ ርኅዋተ፡ መንገለ፡ ጽባሕ፡ ወበላዕሌሆሙ፡ ኀዋኅው፡ ንኡሳን።</l>
                  <l n="3">በበ፡ አሐዱ፡ እምእልኩ፡ ኀዋኅው፡ ንኡሳን፡ የኀልፉ፡ ከዋክብተ፡ ሰማይ፡ ወየሐውሩ፡ ምዕራበ፡ በፍኖት፡ እንተ፡ ተርእየት፡ ሎሙ።</l>
                  <l n="4">ወሶበ፡ ርኢኩ፡ ባረኩ፡ ወበኵሉ፡ ጊዜ፡ እባርኮ፡ ለእግዚአ፡ ስብሐት፡ ዘገብረ፡ ተኣምራተ፡ ዐቢያነ፡ ወስቡሓነ፡ ከመ፡ ያርኢ፡ ዕበየ፡ ግብሩ፡ ለመላእክቲሁ፡ ወለነፍሳተ፡ ሰብእ፡ ከመ፡ ይሰብሑ፡ ግብሮ፡ ወኵሉ፡ ተግባሩ፡ ከመ፡ ይርአዩ፡ ግብረ፡ ኀይሉ፡ ወይሰብሕዎ፡ ለግብረ፡ እደዊሁ፡ ዐቢይ፡ ወይባርክዎ፡ እስከ፡ ለዓለም።</l>
               </ab>
            </div>
            <div type="textpart" subtype="chapter" n="37" xml:id="chapter37">
               <label>Chapter 37</label>
               <ab>
                  <l n="1">ራእይ፡ ዘርእየ፡ ካልአ፡ ራእየ፡ ጥበብ፡ ዘርእየ፡ ሄኖክ፡ ወልደ፡ ያሬድ፡ ወልደ፡ መላልኤል፡ ወልደ፡ ቃይናን፡ ወልደ፡ ሄኖስ፡ ወልደ፡ ሴት፡ ወልደ፡ አዳም።</l>
                  <l n="2">ወዝ፡ ርእሱ፡ ለነገረ፡ ጥበብ፡ ዘአንሣእኩ፡ እትናገር፡ ወእብል፡ ለእለ፡ የኀድሩ፡ ዲበ፡ የብስ፡ ስምዑ፡ ቀደምት፡ ወርእዩ፡ ደኃርያን፡ ነገረ፡ ቅዱሰ፡ እለ፡ እነግር፡ ቅድመ፡ እግዚአ፡ መናፍስት።</l>
                  <l n="3">እሉ፡ ቀዳሚ፡ ይኄይስ፡ ብሂል፡ ወደኃርያንሂ፡ ኢንከልእ፡ ርእሳ፡ ለጥበብ።</l>
                  <l n="4">ወእስከ፡ ይእዜ፡ ኢተውህበኒ፡ እምቅድመ፡ እግዚአ፡ መናፍስት፡ ዘነሣእኩ፡ ጥበበ፡ በከመ፡ ኀለይኩ፡ በከመ፡ ፈቀደ፡ እግዚአ፡ መናፍስት፡ ዘተውህበኒ፡ እምኔሁ፡ ክፍለ፡ ሕይወት፡ ዘለዓለም።</l>
                  <l n="5">ወኮኑ፡ ብየ፡ ሠለስቱ፡ ምሳሌያት፡ ወአንሰ፡ እብሎሙ፡ ለእለ፡ የኀድሩ፡ ዲበ፡ የብስ።</l>
               </ab>
            </div>
            <div type="textpart" subtype="chapter" n="38" xml:id="chapter38">
               <label>Chapter 38</label>
               <ab>
                  <l n="1">ምሳሌ፡ ቀዳሚ፡ ሶበ፡ ያስተርኢ፡ ማኅበረ፡ ጻድቃን፡ ወይትኴነኑ፡ ኃጥኣን፡ በኀጢአቶሙ፡ ወእምገጸ፡ የብስ፡ ይትሀወኩ።</l>
                  <l n="2">ወሶበ፡ ያስተርኢ፡ ጻድቅ፡ በገጾሙ፡ ለጻድቃን፡ እለ፡ ኅሩያን፡ ተግባሮሙ፡ ስቁል፡ በእግዚአ፡ መናፍስት፡ ወያስተርኢ፡ ብርሃን፡ ለጻድቃን፡ ወለኅሩያን፡ እለ፡ የኀድሩ፡ ዲበ፡ የብስ፡ አይቴ፡ ማኅደረ፡ ኃጥኣን፡ ወአይቴ፡ ምዕራፎሙ፡ ለእለ፡ ክሕድዎ፡ ለእግዚአ፡ መናፍስት፡ እምኀየሶሙ፡ ሶበ፡ ኢተወልዱ።</l>
                  <l n="3">ወሶበ፡ ይትከሠታ፡ ኅቡኣቲሆሙ፡ ለጻድቃን፡ ይትኴነኑ፡ ኃጥኣን፡ ወይትሀወኩ፡ ረሲዓን፡ እምገጸ፡ ጻድቃን፡ ወኅሩያን።</l>
                  <l n="4">ወእምይእዜ፡ ኢይከውኑ፡ አዚዛነ፡ ወኢ፡ ልዑላነ፡ እለ፡ ይእኅዝዋ፡ ለምድር፡ ወኢይክሉ፡ ርእየ፡ ገጸ፡ ቅዱሳን፡ እስመ፡ ለእግዚአ፡ መናፍስት፡ ተርእየ፡ ብርሃኑ፡ ለገጸ፡ ቅዱሳን፡ ጻድቃን፡ ወኅሩያን።</l>
                  <l n="5">ወነገሥት፡ አዚዛን፡ በውእቱ፡ ጊዜ፡ ይትሀጐሉ፡ ወይትወሀቡ፡ ውስተ፡ እደ፡ ጻድቃን፡ ወቅዱሳን።</l>
                  <l n="6">ወእምህየ፡ አልቦ፡ ዘያስተምሕር፡ ሎሙ፡ ኀበ፡ እግዚአ፡ ስብሐት፡ እስመ፡ ተወድአ፡ እንቲኣሆሙ፡ ሕይወት።</l>
               </ab>
            </div>
            <div type="textpart" subtype="chapter" n="39" xml:id="chapter39">
               <label>Chapter 39</label>
               <ab>
                  <l n="1">ወይከውን፡ በዝንቱ፡ መዋዕል፡ ይወርዱ፡ ደቂቅ፡ ኅሩያን፡ ወቅዱሳን፡ እምልዑላን፡ ሰማያት፡ ወአሐደ፡ ይከውን፡ ዘርዖሙ፡ ምስለ፡ ውሉደ፡ ሰብእ።</l>
                  <l n="2">ወበውእቱ፡ መዋዕል፡ ነሥአ፡ ሄኖክ፡ መጻሕፍተ፡ ቅንአት፡ ወመዓት፡ ወመጻሕፍተ፡ ጕጕአ፡ ወሀውክ፡ ወምሕረት፡ ኢይከውን፡ ላዕሌሆሙ፡ ይቤ፡ እግዚአ፡ መናፍስት።</l>
                  <l n="3">ወበውእቱ፡ ጊዜ፡ መሠጠኒ፡ ደመና፡ ወዐውሎ፡ ነፋስ፡ እምነ፡ ገጻ፡ ለምድር፡ ወአንበረኒ፡ ውስተ፡ ጽንፈ፡ ሰማያት።</l>
                  <l n="4">ወበህየ፡ ርኢኩ፡ ካልአ፡ ራእየ፡ ማኅደሪሆሙ፡ ለጻድቃን፡ ወምስካባቲሆሙ፡ ለቅዱሳን።</l>
                  <l n="5">ወበህየ፡ ርእያ፡ አዕይንትየ፡ ማኅደሪሆሙ፡ ምስለ፡ መላእክት፡ ወምስካባቲሆሙ፡ ምስለ፡ ቅዱሳን፡ ወይስእሉ፡ ወያስተበቍዑ፡ ወይጼልዩ፡ በእንተ፡ ውሉደ፡ ሰብእ፡ ወጽድቅ፡ ከመ፡ ማይ፡ ይውሕዝ፡ በቅድሜሆሙ፡ ወምሕረት፡ ከመ፡ ጠል፡ ውስተ፡ ምድር፡ ከመ፡ ዝ፡ ውእቱ፡ ማእከሎሙ፡ ለዓለመ፡ ዓለም።</l>
                  <l n="6">ወበውእቱ፡ መዋዕል፡ ርእያ፡ አዕይንትየ፡ መካነ፡ ኅሩያን፡ ዘጽድቅ፡ ወዘሃይማኖት፡ ወጽድቅ፡ ይከውን፡ በመዋዕሊሆሙ፡ ለጻድቃን፡ ወኅሩያን፡ ኍልቊ፡ አልቦሙ፡ ቅድሜሁ፡ ለዓለመ፡ ዓለም።</l>
                  <l n="7">ወርኢኩ፡ ማኅደሮሙ፡ መትሕተ፡ አክናፈ፡ እግዚአ፡ መናፍስት፡ ወኵሎሙ፡ ጻድቃን፡ ወኅሩያን፡ በቅድሜሁ፡ ይትለሐዩ፡ ከመ፡ ብርሃነ፡ እሳት፡ ወአፉሆሙ፡ ይመልእ፡ በረከተ፡ ወከናፍሪሆሙ፡ ይሴብሕ፡ ስሞ፡ ለእግዚአ፡ መናፍስት፡ ወጽድቅ፡ ቅድሜሁ፡ ኢየኀልቅ፡ ወርትዕ፡ ቅድሜሁ፡ ኢየኀልቅ።</l>
                  <l n="8">ወበህየ፡ ፈቀድኩ፡ እኅድር፡ ወፈተወቶ፡ ነፍስየ፡ ለውእቱ፡ ማኅደር፡ በህየ፡ ኮነ፡ ክፍልየ፡ ቅድመ፡ እስመ፡ ከመ፡ ዝ፡ ጸንዐ፡ በእንቲኣየ፡ በቅድመ፡ እግዚአ፡ መናፍስት።</l>
                  <l n="9">ወበውእቶን፡ መዋዕል፡ ሰባሕኩ፡ ወአልዐልኩ፡ ስሞ፡ ለእግዚአ፡ መናፍስት፡ በረከተ፡ ወስብሐተ፡ ወሀብኩ፡ እስመ፡ ውእቱ፡ አጽንዐኒ፡ በበረከት፡ ወስብሐት፡ በከመ፡ ፈቃዱ፡ ለእግዚአ፡ መናፍስት።</l>
                  <l n="10">ወጕንዱየ፡ ርእያ፡ አዕይንትየ፡ በውእቱ፡ መካን፡ ወባረክዎ፡ ወሰባሕክዎ፡ እንዘ፡ እብል፡ ቡሩክ፡ ውእቱ፡ ወይትባረክ፡ እምቅድመ፡ ዓለም፡ ወእስከ፡ ለዓለም።</l>
                  <l n="11">ወበቅድሜሁ፡ አልቦ፡ ማኅለቅት፡ ውእቱ፡ የአምር፡ ዘእንበለ፡ ይትፈጠር፡ ዓለም፡ ምንት፡ ውእቱ፡ ዓለም፡ ወለትውልደ፡ ትውልድ፡ ዘትከውን።</l>
                  <l n="12">ይባርኩከ፡ እለ፡ ኢይነውሙ፡ ወይቀውሙ፡ በቅድመ፡ ስብሐቲከ፡ ወይባርኩ፡ ወይሴብሑ፡ ወያሌዕሉ፡ እንዘ፡ ይብሉ፡ ቅዱስ፡ ቅዱስ፡ ቅዱስ፡ እግዚአ፡ መናፍስት፡ ወይመልእ፡ ምድረ፡ መናፍስተ።</l>
                  <l n="13">ወበህየ፡ ርእያ፡ አዕይንትየ፡ ኵሎ፡ እለ፡ ኢይነውሙ፡ ይቀውሙ፡ ቅድሜሁ፡ ወይባርኩ፡ ወይብሉ፡ ቡሩክ፡ አንተ፡ ወቡሩክ፡ ስሙ፡ ለእግዚአ፡ መናፍስት፡ ለዓለመ፡ ዓለም።</l>
                  <l n="14">ወተወለጠ፡ ገጽየ፡ እስመ፡ ስእንኩ፡ ነጽሮ።</l>
               </ab>
            </div>
            <div type="textpart" subtype="chapter" n="40" xml:id="chapter40">
               <label>Chapter 40</label>
               <ab>
                  <l n="1">ወርኢኩ፡ እምድኅረዝ፡ አእላፈ፡ አእላፋት፡ ወትእልፊተ፡ አእላፋት፡ ወአልቦሙ፡ ኍልቊ፡ ወሐሳብ፡ ለእለ፡ ይቀውሙ፡ ቅድመ፡ እግዚአ፡ መናፍስት።</l>
                  <l n="2">ወርኢኩ፡ ወበአርባዕቱ፡ ክነፊሁ፡ ለእግዚአ፡ መናፍስት፡ አርባዕተ፡ ገጻት፡ ካልኣተ፡ እምእለ፡ ይቀውሙ፡ ወአስማቲሆሙ፡ አእመርኩ፡ ዘአይድዐኒ፡ መልአክ፡ ዘመጽአ፡ ምስሌየ፡ ወኵሎ፡ ኅቡኣተ፡ አርአየኒ።</l>
                  <l n="3">ወሰማዕኩ፡ ቃሎሙ፡ ለእልክቱ፡ ገጽ፡ አርባዕቱ፡ ገጽ፡ እንዘ፡ ይሴብሑ፡ ቅድመ፡ እግዚአ፡ መናፍስት።</l>
                  <l n="4">ወቃል፡ ቀዳማዊ፡ ይባርኮ፡ ለእግዚአ፡ መናፍስት፡ ለዓለመ፡ ዓለም።</l>
                  <l n="5">ወቃለ፡ ካልአ፡ ሰማዕኩ፡ እንዘ፡ ይባርኮ፡ ለኅሩይ፡ ወለኅሩያን፡ እለ፡ ስቁላን፡ ለእግዚአ፡ መናፍስት።</l>
                  <l n="6">ወሣልሰ፡ ቃለ፡ ሰማዕኩ፡ እንዘ፡ ይስእሉ፡ ወይጼልዩ፡ በእንተ፡ እለ፡ የኀድሩ፡ ውስተ፡ የብስ፡ ወያስተበቍዑ፡ በስሙ፡ ለእግዚአ፡ መናፍስት።</l>
                  <l n="7">ወቃለ፡ ራብዐየ፡ ሰማዕኩ፡ እንዘ፡ ይሰድዶሙ፡ ለሰይጣናት፡ ወኢየኀድጎሙ፡ ይባኡ፡ ኀበ፡ እግዚአ፡ መናፍስት፡ ከመ፡ ያስተዋድይዎሙ፡ ለእለ፡ የኀድሩ፡ ዲበ፡ የብስ።</l>
                  <l n="8">ወእምድኅረ፡ ዝ፡ ተስእልክዎ፡ ለመልአከ፡ ሰላም፡ ዘየሐውር፡ ምስሌየ፡ ዘውእቱ፡ አርአየኒ፡ ኵሎ፡ ዘኅቡእ፡ ወእብሎ፡ መኑ፡ ውእቶሙ፡ እሉ፡ አርባዕቱ፡ ገጽ፡ ዘርኢኩ፡ ወእለ፡ ሰማዕኩ፡ ቃሎሙ፡ ወጸሐፍክዎሙ።</l>
                  <l n="9">ወይቤለኒ፡ ዝ፡ ቃል፡ ቀዳማዊ፡ ውእቱ፡ መሓሪ፡ ወርሑቀ፡ መዓት፡ ቅዱስ፡ ሚካኤል፡ ወካልእ፡ ዘዲበ፡ ኵሉ፡ ሕማም፡ ወዲበ፡ ኵሉ፡ ቍስል፡ ዘውሉደ፡ ሰብእ፡ ውእቱ፡ ሩፋኤል፡ ወሣልስ፡ ዘዲበ፡ ኵሉ፡ ኀይል፡ ውእቱ፡ ቅዱስ፡ ገብርኤል፡ ወራብዕ፡ ዘዲበ፡ ንስሓ፡ ለተስፋ፡ እለ፡ ይወርሱ፡ ሕይወተ፡ ዘለዓለም፡ ውእቱ፡ ፋኑኤል።</l>
                  <l n="10">ወእሉ፡ አርባዕቱ፡ መላእክቲሁ፡ ለእግዚአብሔር፡ ልዑል፡ ወአርባዕተ፡ ቃለ፡ ሰማዕኩ፡ በውእቶን፡ መዋዕል።</l>
               </ab>
            </div>
            <div type="textpart" subtype="chapter" n="41" xml:id="chapter41">
               <label>Chapter 41</label>
               <ab>
                  <l n="1">ወእምድኅረ፡ ዝ፡ ርኢኩ፡ ኵሎ፡ ኅቡኣቲሆሙ፡ ለሰማያት፡ ወመንግሥት፡ እፎ፡ ትትከፈል፡ ወተግባረ፡ ሰብእ፡ ከመ፡ በመዳልው፡ ይዴለው።</l>
                  <l n="2">ወበህየ፡ ርኢኩ፡ ማኅደሪሆሙ፡ ለቅዱሳን፡ ወማኅደሮሙ፡ ለኅሩያን፡ ወርእያ፡ አዕይንትየ፡ በህየ፡ ኵሎሙ፡ ኃጥኣን፡ እንዘ፡ ይሰደዱ፡ እምህየ፡ እለ፡ ይክሕድዎ፡ ለስመ፡ እግዚአ፡ መናፍስት፡ ወይስሕብዎሙ፡ ወቀዊመ፡ አልቦሙ፡ በመቅሠፍት፡ እንተ፡ ትወፅእ፡ እምእግዚአ፡ መናፍስት።</l>
                  <l n="3">ወበህየ፡ ርእያ፡ አዕይንትየ፡ ኅቡኣተ፡ መባርቅተ፡ ወነጐድጓድ፡ ወኅቡኣተ፡ ነፋሳተ፡ ወእፎ፡ ይትከፈሉ፡ ከመ፡ ይንፍኁ፡ ዲበ፡ ምድር፡ ወኅቡኣተ፡ ደመና፡ ወጠል፡ ወበህየ፡ ርኢኩ፡ እምኀበ፡ ይወፅእ፡ በውእቱ፡ መካን፡ ወእምህየ፡ ይጸግቡ፡ ጸበለ፡ ምድር።</l>
                  <l n="4">ወበህየ፡ ርኢኩ፡ መዛግብተ፡ ዕፅዋነ፡ ወእምኔሆሙ፡ ይትከፈሉ፡ ነፋሳት፡ ወመዝገበ፡ በረድ፡ ወመዝገበ፡ ጊሜ፡ ወዘደመናት፡ ወደመና፡ ዚኣሁ፡ እምላዕለ፡ ምድር፡ የኀድር፡ እምቅድመ፡ ዓለም።</l>
                  <l n="5">ወርኢኩ፡ መዛግብተ፡ ፀሓይ፡ ወዘወርኅ፡ ወእምአይቴ፡ ይወፅኡ፡ ወአይቴ፡ ይገብኡ፡ ወግብአቶሙ፡ ስቡሕ፡ ወእፎ፡ ይከብር፡ አሐዱ፡ እምካልኡ፡ ወምሕዋሮሙ፡ ብዑል፡ ወኢየኀልፉ፡ ምሕዋረ፡ ወኢይዌስኩ፡ ወኢያሐጽጹ፡ ምሕዋረ፡ ዚኣሆሙ፡ ወሃይማኖቶሙ፡ የዐቅቡ፡ አሐዱ፡ ምስለ፡ ካልኡ፡ በመሐላ፡ ዘነበሩ።</l>
                  <l n="6">ወይወፅእ፡ ቅድመ፡ ፀሓይ፡ ወይገብር፡ ፍኖቶ፡ በትእዛዘ፡ እግዚአ፡ መናፍስት፡ ወይጸንዕ፡ ስሙ፡ ለዓለመ፡ ዓለም።</l>
                  <l n="7">ወእምድኅረ፡ ዝ፡ ርኢኩ፡ ፍኖተ፡ ዘኅቡእ፡ ወዘክሡት፡ ዘወርኅ፡ ወምሕዋረ፡ ፍኖቱ፡ ይፌጽም፡ በውእቱ፡ መካን፡ በመዓልት፡ ወበሌሊት፡ ወአሐዱ፡ ለካልኡ፡ ይኔጽሮ፡ በቅድመ፡ እግዚአ፡ መናፍስት፡ ወየአኵቱ፡ ወይሴብሑ፡ ወኢየዐርፉ፡ እስመ፡ አኰቴቶሙ፡ ዕረፍቶሙ፡ ውእቱ፡ ሎሙ።</l>
                  <l n="8">እስመ፡ ፀሓይ፡ ብሩህ፡ ብዙኅ፡ ሙያጤ፡ ቦቱ፡ ለበረከት፡ ወለመርገም፡ ወምርዋጸ፡ ፍኖቱ፡ ለወርኅ፡ ለጻድቃን፡ ብርሃን፡ ወለኃጥኣን፡ ጽልመት፡ በስሙ፡ ለእግዚአ፡ መናፍስት፡ ዘፈጠረ፡ ማእከለ፡ ብርሃን፡ ወማእከለ፡ ጽልመት፡ ወከፈለ፡ መንፈሰ፡ ለሰብእ፡ ወአጽንዐ፡ መንፈሶሙ፡ ለጻድቃን፡ በስመ፡ ጽድቀ፡ ዚኣሁ።</l>
                  <l n="9">እስመ፡ መልአክ፡ ኢይከልእ፡ ወሥልጣን፡ ኢይክል፡ ከሊአ፡ እስመ፡ መኰንን፡ ለኵሎሙ፡ ይሬኢ፡ ወእሎንተ፡ ኵሎሙ፡ በቅድሜሁ፡ ውእቱ፡ ይኴንን።</l>
               </ab>
            </div>
            <div type="textpart" subtype="chapter" n="42" xml:id="chapter42">
               <label>Chapter 42</label>
               <ab>
                  <l n="1">ጥበብ፡ መካነ፡ ኢረከበት፡ ኀበ፡ ተኀድር፡ ወሀለወት፡ ማኅደራ፡ ውስተ፡ ሰማያት።</l>
                  <l n="2">ወፅአት፡ ጥበብ፡ ከመ፡ ትኅድር፡ ውስተ፡ ውሉደ፡ ሰብእ፡ ወኢረከበት፡ ማኅደረ፡ ጥበብ፡ ውስተ፡ መካና፡ ገብአት፡ ወተጸዕነት፡ ማእከለ፡ መላእክት።</l>
                  <l n="3">ወዐመፃ፡ ወፅአት፡ እመዛግብቲሃ፡ ዘኢፈቀደት፡ ረከበት፡ ወኀደረት፡ ውስቴቶሙ፡ ከመ፡ ዝናም፡ በበድው፡ ወከመ፡ ጠል፡ በምድር፡ ጽምእት።</l>
               </ab>
            </div>
            <div type="textpart" subtype="chapter" n="43" xml:id="chapter43">
               <label>Chapter 43</label>
               <ab>
                  <l n="1">ወርኢኩ፡ ካልኣነ፡ መባርቅተ፡ ወከዋክብተ፡ ሰማይ፡ ወርኢኩ፡ ከመ፡ ይጼውዖሙ፡ ለኵሎሙ፡ በበ፡ አስማቲሆሙ፡ ወይሰምዕዎ።</l>
                  <l n="2">ወርኢክዎ፡ ለመዳልወ፡ ጽድቅ፡ ከመ፡ ይዴለው፡ በብርሃናቲሆሙ፡ በራሕበ፡ መካናቲሆሙ፡ ወዕለተ፡ ኩነቶሙ፡ ወሚጠቶሙ፡ መብረቅ፡ መብረቀ፡ ይወልድ፡ ወሚጦቶሙ፡ በኍልቈ፡ መላእክቲሆሙ፡ ወሃይማኖቶሙ፡ የዐቅቡ፡ በበይናቲሆሙ።</l>
                  <l n="3">ወተስእልክዎ፡ ለመልአክ፡ ዘየሐውር፡ ምስሌየ፡ ወዘአርአየኒ፡ ዘኅቡእ፡ ወእቤሎ፡ ምንት፡ እሙንቱ፡ እሉ።</l>
                  <l n="4">ወይቤለኒ፡ ምስለ፡ ዘዚኣሆሙ፡ አርአየከ፡ እግዚአ፡ መናፍስት፡ እሉ፡ እሙንቱ፡ አስማቲሆሙ፡ ለጻድቃን፡ እለ፡ የኀድሩ፡ ዲበ፡ የብስ፡ ወየአምኑ፡ በስሙ፡ ለእግዚአ፡ መናፍስት፡ ለዓለመ፡ ዓለም።</l>
               </ab>
            </div>
            <div type="textpart" subtype="chapter" n="44" xml:id="chapter44">
               <label>Chapter 44</label>
               <ab>
                  <l n="1">ወካልኣተ፡ ርኢኩ፡ በእንተ፡ መብረቅ፡ እፎ፡ ይቀውሙ፡ እምከዋክብት፡ ወይከውኑ፡ መብረቀ፡ ወኢይክሉ፡ ኀዲገ፡ ምስሌሆሙ።</l>
               </ab>
            </div>
            <div type="textpart" subtype="chapter" n="45" xml:id="chapter45">
               <label>Chapter 45</label>
               <ab>
                  <l n="1">ወዝ፡ ካልእ፡ ምሳሌ፡ ዲበ፡ እለ፡ ይክሕዱ፡ ስሞ፡ ለማኅደረ፡ ቅዱሳን፡ ወለእግዚአ፡ መናፍስት።</l>
                  <l n="2">ኢ፡ ሰማየ፡ የዐርጉ፡ ወኢ፡ ምድረ፡ ይበጽሑ፡ ከመ፡ ዝ፡ ይከውን፡ ክፍለ፡ ኃጥኣን፡ እለ፡ ይክሕዱ፡ ስሞ፡ ለእግዚአ፡ መናፍስት፡ እለ፡ ከመ፡ ዝ፡ ይትዐቀቡ፡ ለዕለተ፡ ሥራሕ፡ ወምንዳቤ።</l>
                  <l n="3">ወበይእቲ፡ ዕለት፡ ይነብር፡ በመንበረ፡ ስብሐት፡ ኅሩይ፡ ወየኀሪ፡ ምግባሪሆሙ፡ ወምዕራፎሙ፡ ወኍልቊ፡ አልቦሙ፡ ወመንፈሶሙ፡ በማእከሎሙ፡ ትጸንዕ፡ ሶበ፡ ርእይዎ፡ ለኅሩየ፡ ዚኣየ፡ ወለእለ፡ ይሰክዩ፡ ስምየ፡ ቅዱሰ፡ ወስቡሐ።</l>
                  <l n="4">ወበይእቲ፡ ዕለት፡ ኣነብሮ፡ በማእከሎሙ፡ ወእዌልጣ፡ ለሰማይ፡ ወእገብራ፡ ለበረከት፡ ወብርሃን፡ ዘለዓለም።</l>
                  <l n="5">ወእዌልጣ፡ ለየብስ፡ ወእገብራ፡ ለበረከት፡ ወለኅሩያነ፡ ዚኣየ፡ ኣነብሮሙ፡ ውስቴታ፡ ወእለሰ፡ ይገብሩ፡ ኀጢአተ፡ ወጌጋየ፡ ኢይከይዱ፡ ውስቴታ።</l>
                  <l n="6">እስመ፡ አነ፡ ርኢክዎሙ፡ ወአጽገብክዎሙ፡ በሰላም፡ ለጻድቃንየ፡ ወአንበርክዎሙ፡ ቅድሜየ፡ ወቀርበት፡ ኀቤየ፡ ኵነኔየ፡ ለኃጥኣን፡ ከመ፡ ኣህጕሎሙ፡ እምገጸ፡ ምድር።</l>
               </ab>
            </div>
            <div type="textpart" subtype="chapter" n="46" xml:id="chapter46">
               <label>Chapter 46</label>
               <ab>
                  <l n="1">ወበህየ፡ ርኢኩ፡ ዘሎቱ፡ ርእሰ፡ መዋዕል፡ ወርእሱ፡ ከመ፡ ፀምር፡ ጸዐዳ፡ ወምስሌሁ፡ ካልእ፡ ዘገጹ፡ ከመ፡ ርእየተ፡ ሰብእ፡ ወምሉእ፡ ጸጋ፡ ወገጹ፡ ከመ፡ አሐዱ፡ እመላእክት፡ ቅዱሳን።</l>
                  <l n="2">ወተስእልክዎ፡ ለአሐዱ፡ እመላእክት፡ ቅዱሳን፡ ዘየሐውር፡ ምስሌየ፡ ወኵሎ፡ ኅቡኣተ፡ ዘአርአየኒ፡ በእንተ፡ ዝኩ፡ ወልደ፡ ሰብእ፡ ወእቤሎ፡ መኑ፡ ውእቱ፡ ወእምአይቴ፡ ይከውን፡ ውእቱ፡ ወበእንተ፡ ምንት፡ ምስለ፡ ርእሰ፡ መዋዕል፡ የሐውር።</l>
                  <l n="3">ወአውሥአኒ፡ ወይቤለኒ፡ ዝንቱ፡ ውእቱ፡ ወልደ፡ ሰብእ፡ ዘሎቱ፡ ኮነ፡ ጽድቅ፡ ወጽድቅ፡ ምስሌሁ፡ ኀደረ፡ ወኵሎ፡ መዛግብተ፡ ዘኅቡእ፡ ውእቱ፡ ይከሥት፡ እስመ፡ እግዚአ፡ መናፍስት፡ ኪያሁ፡ ኀረየ፡ ወዘክፍሎ፡ ኵሎ፡ ሞአ፡ በቅድመ፡ እግዚአ፡ መናፍስት፡ በርትዕ፡ ለዓለም።</l>
                  <l n="4">ወዝንቱ፡ ወልደ፡ ሰብእ፡ ዘርኢከ፡ ያነሥኦሙ፡ ለነገሥት፡ ወለኀያላን፡ እምስካባቲሆሙ፡ ወለጽኑዓን፡ እመናብርቲሆሙ፡ ወይፈትሕ፡ ልጓማተ፡ ጽኑዓን፡ ወያደቅቅ፡ አስናነ፡ ኃጥኣን።</l>
                  <l n="5">ወይገፈትዖሙ፡ ለነገሥት፡ እመናብርቲሆሙ፡ ወእመንግሥቶሙ፡ እስመ፡ ኢያሌዕልዎ፡ ወኢይሴብሕዎ፡ ወኢይገንዩ፡ ወእምአይቴ፡ ተውህበት፡ ሎሙ፡ መንግሥት።</l>
                  <l n="6">ወገጸ፡ ጽኑዓን፡ ይገፈትዕ፡ ወይመልኦሙ፡ ኀፍረት፡ ወጽልመተ፡ ይከውኖሙ፡ ማኅደሪሆሙ፡ ወዕፄያት፡ ይከውንዎሙ፡ ምስካቢሆሙ፡ ወኢይሴፈዉ፡ ከመ፡ ይትነሥኡ፡ እምስካባቲሆሙ፡ እስመ፡ ኢያሌዕሉ፡ ስሞ፡ ለእግዚአ፡ መናፍስት።</l>
                  <l n="7">ወእሙንቱ፡ ኮኑ፡ እለ፡ ይኴንኑ፡ ከዋክብተ፡ ሰማይ፡ ወያሌዕሉ፡ እደዊሆሙ፡ ውስተ፡ ልዑል፡ ወይከይዱ፡ ዲበ፡ የብስ፡ ወየኀድሩ፡ ውስቴታ፡ ወኵሎ፡ ተግባሮሙ፡ ዐመፃ፡ ያሬእዩ፡ ወኵሉ፡ ተግባሮሙ፡ ዐመፃ፡ ወኀይሎሙ፡ ዲበ፡ ብዕሎሙ፡ ወሃይማኖቶሙ፡ ኮነ፡ ለአማልክት፡ እለ፡ ገብሩ፡ በእደዊሆሙ፡ ወይክሕዱ፡ ስሞ፡ ለእግዚአ፡ መናፍስት።</l>
                  <l n="8">ወይሰድዱ፡ እምአብያት፡ ምስትጉቡአ፡ ዚኣሁ፡ ወለመሃይምናን፡ እለ፡ ስቁላን፡ በስሙ፡ ለእግዚአ፡ መናፍስት።</l>
               </ab>
            </div>
            <div type="textpart" subtype="chapter" n="47" xml:id="chapter47">
               <label>Chapter 47</label>
               <ab>
                  <l n="1">ወበውእቱ፡ መዋዕል፡ ዐርገት፡ ጸሎተ፡ ጻድቃን፡ ወደመ፡ ጻድቅ፡ እምነ፡ ምድር፡ ቅድመ፡ እግዚአ፡ መናፍስት፡ ተፈቅደ።</l>
                  <l n="2">ወበእሉ፡ መዋዕል፡ የኀብሩ፡ ቅዱሳን፡ እለ፡ ይነብሩ፡ መልዕልተ፡ ሰማያት፡ ወበአሐዱ፡ ቃል፡ ያስተበቍዑ፡ ወይጼልዩ፡ ወይሴብሑ፡ ወየአኵቱ፡ ወይባርኩ፡ በስሙ፡ ለእግዚአ፡ መናፍስት፡ በእንተ፡ ደመ፡ ጻድቃን፡ ዘተክዕወ፡ ወጸሎቶሙ፡ ለጻድቃን፡ ከመ፡ ኢትጻራዕ፡ በቅድመ፡ እግዚአ፡ መናፍስት፡ ከመ፡ ይትገበር፡ ሎሙ፡ ኵነኔ፡ ወትዕግሥት፡ ኢይኩን፡ ሎሙ፡ ለዓለም።</l>
                  <l n="3">ወበእማንቱ፡ መዋዕል፡ ርኢክዎ፡ ለርእሰ፡ መዋዕል፡ ሶበ፡ ነበረ፡ በመንበረ፡ ስብሐቲሁ፡ ወመጻሕፍተ፡ ሕያዋን፡ ተከሥቱ፡ በቅድሜሁ፡ ወኵሉ፡ ኀይሉ፡ ዘመልዕልተ፡ ሰማያት፡ ዐውደ፡ ዚኣሁ፡ ይቀውሙ፡ ቅድሜሁ።</l>
                  <l n="4">ወልቦሙ፡ ለቅዱሳን፡ ትመልእ፡ ፍሥሓ፡ እስመ፡ በጽሐ፡ ኍልቋ፡ ለጽድቅ፡ ወጸሎቶሙ፡ ለጻድቃን፡ ተሰምዐ፡ ወደሙ፡ ለጻድቅ፡ በቅድመ፡ እግዚአ፡ መናፍስት፡ ተፈቅደ።</l>
               </ab>
            </div>
            <div type="textpart" subtype="chapter" n="48" xml:id="chapter48">
               <label>Chapter 48</label>
               <ab>
                  <l n="1">ወበውእቱ፡ መካን፡ ርኢኩ፡ ነቅዐ፡ ጽድቅ፡ ዘኢይትኌለቍ፡ ወበዐውዱ፡ የዐውድዎ፡ ብዙኃን፡ አንቅዕተ፡ ጥበብ፡ ወኵሎሙ፡ ጽሙኣን፡ ይሰትዩ፡ እምኔሁ፡ ወይትመልኡ፡ ጥበበ፡ ወማኅደሪሆሙ፡ ምስለ፡ ጻድቃን፡ ወቅዱሳን፡ ወኅሩያን።</l>
                  <l n="2">ወበይእቲ፡ ሰዓት፡ ተጸውዐ፡ ዝኩ፡ ወልደ፡ ሰብእ፡ በኀበ፡ እግዚአ፡ መናፍስት፡ ወስሙ፡ መቅድመ፡ ርእሰ፡ መዋዕል።</l>
                  <l n="3">ወዘእንበለ፡ ይትፈጠር፡ ፀሓይ፡ ወተኣምር፡ ወዘእንበለ፡ ይትገበሩ፡ ከዋክብተ፡ ሰማይ፡ ተጸውዐ፡ ስሙ፡ በቅድመ፡ እግዚአ፡ መናፍስት።</l>
                  <l n="4">ወውእቱ፡ ይከውን፡ በትረ፡ ለጻድቃን፡ ወለቅዱሳን፡ ከመ፡ ቦቱ፡ ይትመረጐዙ፡ ወከመ፡ ኢይደቁ፡ ወውእቱ፡ ብርሃነ፡ አሕዛብ፡ ወውእቱ፡ ይከውን፡ ተስፋ፡ ለእለ፡ የሐምሙ፡ ልቦሙ።</l>
                  <l n="5">ወይወድቁ፡ ወይሰግዱ፡ ቅድሜሁ፡ ኵሎሙ፡ እለ፡ የኀድሩ፡ ውስተ፡ የብስ፡ ወይባርክዎ፡ ወይሴብሕዎ፡ ወይዜምሩ፡ ሎቱ፡ ለስመ፡ እግዚአ፡ መናፍስት።</l>
                  <l n="6">ወበእንተ፡ ዝ፡ ኮነ፡ ኅሩየ፡ ወኅቡአ፡ በቅድሜሁ፡ እምቅድመ፡ ይትፈጠር፡ ዓለም።</l>
                  <l n="7">ወከሠቶ፡ ለጻድቃን፡ ወለኅሩያን፡ ጥበቡ፡ ለእግዚአ፡ መናፍስት፡ እስመ፡ ዐቀበ፡ ክፍሎሙ፡ ለጻድቃን፡ እስመ፡ ጸልእዎ፡ ወመነንዎ፡ ለዝ፡ ዓለም፡ ዘዐመፃ፡ ወኵሎ፡ ምግባሮ፡ ወፍናዊሁ፡ ጸልኡ፡ በስሙ፡ ለእግዚአ፡ መናፍስት፡ እስመ፡ በስመ፡ ዚኣሁ፡ ይድኅኑ፡ ወፈቃዴ፡ ኮነ፡ ለሕይወቶሙ።</l>
                  <l n="8">ወበውእቱ፡ መዋዕል፡ ኮኑ፡ ትሑታነ፡ ገጽ፡ ነገሥተ፡ ምድር፡ ወጽኑዓን፡ እለ፡ ይእኅዝዋ፡ ለየብስ፡ በእንተ፡ ግብረ፡ እደዊሆሙ፡ እስመ፡ በዕለተ፡ ጻዕቆሙ፡ ወጻሕቦሙ፡ ኢያድኅኑ፡ ነፍሶሙ።</l>
                  <l n="9">ወውስተ፡ እዴሆሙ፡ ለኅሩያነ፡ ዚኣየ፡ እወድዮሙ፡ ከመ፡ ሣዕር፡ ውስተ፡ እሳት፡ ወከመ፡ አረር፡ ውስተ፡ ማይ፡ ወከመ፡ ዝ፡ ይውዕዩ፡ እምገጸ፡ ጻድቃን፡ ወይሠጠሙ፡ እምቅድመ፡ ገጸ፡ ቅዱሳን፡ ወኢይትረከብ፡ ሎሙ፡ አሠር።</l>
                  <l n="10">ወበዕለተ፡ ጻሕበ፡ ዚኣሆሙ፡ ፍርሀተ፡ ትከውን፡ በዲበ፡ ምድር፡ ወበቅድሜሁ፡ ይወድቁ፡ ወኢይትነሥኡ፡ ወአልቦ፡ ዘይትሜጠዎሙ፡ በእደዊሁ፡ ወያነሥኦሙ፡ እስመ፡ ክሕድዎ፡ ለእግዚአ፡ መናፍስት፡ ወለመሲሑ፡ ወይትባረክ፡ ስሙ፡ ለእግዚአ፡ መናፍስት።</l>
               </ab>
            </div>
            <div type="textpart" subtype="chapter" n="49" xml:id="chapter49">
               <label>Chapter 49</label>
               <ab>
                  <l n="1">እስመ፡ ጥበብ፡ ተክዕው፡ ከመ፡ ማይ፡ ወስብሐት፡ ኢተኀልቅ፡ ቅድሜሁ፡ ለዓለመ፡ ዓለም።</l>
                  <l n="2">እስመ፡ ኀያል፡ ውእቱ፡ በኵሉ፡ ኅቡኣተ፡ ጽድቅ፡ ወዐመፃ፡ ከመ፡ ጽላሎት፡ የኀልፍ፡ ወምቅዋም፡ አልቦ፡ እስመ፡ ቆመ፡ ኅሩይ፡ በቅድመ፡ እግዚአ፡ መናፍስት፡ ወስብሐቲሁ፡ ለዓለመ፡ ዓለም፡ ወኀይሉ፡ ለትውልደ፡ ትውልድ።</l>
                  <l n="3">ወቦቱ፡ የኀድር፡ መንፈሰ፡ ጥበብ፡ ወመንፈሰ፡ ዘያሌቡ፡ ወመንፈሰ፡ ትምህርት፡ ወኀይል፡ ወመንፈሰ፡ እለ፡ ኖሙ፡ በጽድቅ።</l>
                  <l n="4">ወውእቱ፡ ይኴንን፡ ዘኅቡኣት፡ ወነገረ፡ በከ፡ አልቦ፡ ዘይክል፡ ብሂለ፡ በቅድሜሁ፡ እስመ፡ ኅሩይ፡ ውእቱ፡ በቅድመ፡ እግዚአ፡ መናፍስት፡ በከመ፡ ውእቱ፡ ፈቀደ።</l>
               </ab>
            </div>
            <div type="textpart" subtype="chapter" n="50" xml:id="chapter50">
               <label>Chapter 50</label>
               <ab>
                  <l n="1">ወበእማንቱ፡ መዋዕል፡ ሚጠት፡ ትከውን፡ ለቅዱሳን፡ ወለኅሩያን፡ ወብርሃነ፡ መዋዕል፡ ዲቤሆሙ፡ የኀድር፡ ወስብሐት፡ ወክብር፡ ለቅዱሳን፡ ይትመየጥ።</l>
                  <l n="2">ወበዕለት፡ እንተ፡ ጻሕብ፡ ትዘገብ፡ እኪተ፡ ለኃጥኣን፡ ወይመውኡ፡ ጻድቃን፡ በስሙ፡ ለእግዚአ፡ መናፍስት፡ ወያርኢ፡ ለካልኣን፡ ከመ፡ ይነስሑ፡ ወይኅድጉ፡ ምግባረ፡ እደዊሆሙ።</l>
                  <l n="3">ወይከውን፡ ሎሙ፡ ክብር፡ በቅድመ፡ እግዚአ፡ መናፍስት፡ ወበስሙ፡ ይድኅኑ፡ ወእግዚአ፡ መናፍስት፡ ይምሕሮሙ፡ እስመ፡ ብዙኅ፡ ምሕረቱ።</l>
                  <l n="4">ወጻድቅ፡ ውእቱ፡ በኵነኔሁ፡ ወበቅድመ፡ ስብሐቲሁ፡ ወዐመፃ፡ ኢትቀውም፡ በኵነኔሁ፡ ወዘኢይኔስሕ፡ በቅድሜሁ፡ ይትሀጐል።</l>
                  <l n="5">ወእምይእዜሰ፡ ኢይምሕሮሙ፡ ይቤ፡ እግዚአ፡ መናፍስት።</l>
               </ab>
            </div>
            <div type="textpart" subtype="chapter" n="51" xml:id="chapter51">
               <label>Chapter 51</label>
               <ab>
                  <l n="1">ወበእማንቱ፡ መዋዕል፡ ታገብእ፡ ምድር፡ ማሕፀንታ፡ ወሲኦል፡ ታገብእ፡ ማሕፀንታ፡ ዘተመጠወት፡ ወሀጕል፡ ያገብእ፡ ዘይፈዲ።</l>
                  <l n="2">ወየኀሪ፡ ጻድቃነ፡ ወቅዱሳነ፡ እምኔሆሙ፡ እስመ፡ ቀርበት፡ ዕለት፡ ከመ፡ እሙንቱ፡ ይድኅኑ።</l>
                  <l n="3">ወበእማንቱ፡ መዋዕል፡ ይነብር፡ ኅሩይ፡ ዲበ፡ መንበሩ፡ ወኵሎ፡ ኅሊናተ፡ ጥበብ፡ እምኅሊና፡ አፉሁ፡ ያወፅእ፡ እስመ፡ እግዚአ፡ መናፍስት፡ ወሀቦ፡ ወሰብሖ።</l>
                  <l n="4">ወበእማንቱ፡ መዋዕል፡ ይዘፍኑ፡ አድባር፡ ከመ፡ ሐራጊት፡ ወያንፈርዕፁ፡ ከመ፡ መሐስእ፡ ጽጉባነ፡ ሐሊብ፡ ወይከውኑ፡ ኵሎሙ፡ መላእክት፡ በሰማይ።</l>
                  <l n="5">ወገጾሙ፡ ይበርህ፡ በፍሥሓ፡ እስመ፡ በእማንቱ፡ መዋዕል፡ ኅሩይ፡ ተንሥአ፡ ወምድር፡ ትትፌሣሕ፡ ወጻድቃን፡ ዲቤሃ፡ የኀድሩ፡ ወኅሩያን፡ ውስቴታ፡ የሐውሩ፡ ወያንሶስዉ።</l>
               </ab>
            </div>
            <div type="textpart" subtype="chapter" n="52" xml:id="chapter52">
               <label>Chapter 52</label>
               <ab>
                  <l n="1">ወእምድኅረ፡ እማንቱ፡ መዋዕል፡ በውእቱ፡ መካን፡ ኀበ፡ ርኢኩ፡ ኵሎ፡ ራእያተ፡ ኅቡኣተ፡ እስመ፡ ተመሠጥኩ፡ በነኰርኳረ፡ ነፋስ፡ ወወሰዱኒ፡ ውስተ፡ ዐረብ።</l>
                  <l n="2">ወበህየ፡ ርእያ፡ አዕይንትየ፡ ኅቡኣተ፡ ሰማይ፡ ኵሎ፡ ዘይከውን፡ ሀሎ፡ በዲበ፡ ምድር፡ ደብረ፡ ኀጺን፡ ወደብረ፡ ጸሪቅ፡ ወደብረ፡ ብሩር፡ ወደብረ፡ ወርቅ፡ ወደብረ፡ ነጠብጣብ፡ ወደብረ፡ ዓረር።</l>
                  <l n="3">ወተስእልክዎ፡ ለመልአክ፡ ዘየሐውር፡ ምስሌየ፡ እንዘ፡ እብል፡ ምንት፡ እሙንቱ፡ እሉ፡ እለ፡ በኅቡእ፡ ርኢኩ።</l>
                  <l n="4">ወይቤለኒ፡ እሉ፡ ኵሎሙ፡ ዘርኢከ፡ ለሥልጣነ፡ መሲሑ፡ እሙንቱ፡ ይከውኑ፡ ከመ፡ የአዝዝ፡ ወይትኀየል፡ ዲበ፡ ምድር።</l>
                  <l n="5">ወአውሥአኒ፡ እንዘ፡ ይብል፡ ውእቱ፡ መልአከ፡ ሰላም፡ ጽናሕ፡ ንስቲተ፡ ወትሬኢ፡ ወይትከሠት፡ ለከ፡ ኵሉ፡ ዘኅቡእ፡ ዘተከላ፡ እግዚአ፡ መናፍስት።</l>
                  <l n="6">ወእሎንቱ፡ አድባር፡ ዘርኢከ፡ ደብረ፡ ኀጺን፡ ወደብረ፡ ጸሪቅ፡ ወደብረ፡ ብሩር፡ ወደብረ፡ ወርቅ፡ ወደብረ፡ ነጠብጣብ፡ ወደብረ፡ ዓረር፡ እሉ፡ ኵሎሙ፡ ቅድሜሁ፡ ለኅሩይ፡ ይከውኑ፡ ከመ፡ መዓረ፡ ግራ፡ ዘቅድመ፡ ገጸ፡ እሳት፡ ወከመ፡ ማይ፡ ዘይወርድ፡ እምላዕሉ፡ ዲበ፡ እማንቱ፡ አድባር፡ ወይከውኑ፡ ድኩማነ፡ ታሕተ፡ እገሪሁ።</l>
                  <l n="7">ወይከውን፡ በእማንቱ፡ መዋዕል፡ ኢይድኅኑ፡ ኢ፡ በወርቅ፡ ወኢ፡ በብሩር፡ ወኢይክሉ፡ ድኂነ፡ ወጐይየ።</l>
                  <l n="8">ወኢይከውን፡ ኀጺን፡ ለጸብእ፡ ወኢ፡ ልብስ፡ ለድርዐ፡ እንግድዓ፡ ኢይበቍዕ፡ ብርት፡ ወኢ፡ ናእክ፡ ኢይበቍዕ፡ ወኢይትኌለቍ፡ ወዓረር፡ ኢይትፈቀድ።</l>
                  <l n="9">አላ፡ ኵሎሙ፡ ይትከየዱ፡ ወይትሀጐሉ፡ ሀለዎሙ፡ እምገጸ፡ ምድር፡ ሶበ፡ ያስተርኢ፡ ኅሩይ፡ በቅድመ፡ ገጹ፡ ለእግዚአ፡ መናፍስት።</l>
               </ab>
            </div>
            <div type="textpart" subtype="chapter" n="53" xml:id="chapter53">
               <label>Chapter 53</label>
               <ab>
                  <l n="1">ወበህየ፡ ርእያ፡ አዕይንትየ፡ ቈላ፡ ዕሙቀ፡ ወርኅው፡ አፉሁ፡ ወኵሎሙ፡ እለ፡ የኀድሩ፡ ዲበ፡ የብስ፡ ወባሕር፡ ወደሰያት፡ አምኃ፡ ወአስትኣ፡ ወጋዳ፡ ያመጽኡ፡ ሎቱ፡ ወዝክቱሰ፡ ቈላ፡ ዕሙቅ፡ ኢይመልእ።</l>
                  <l n="2">ወጌጋየ፡ እደዊሆሙ፡ ይገብሩ፡ ወኵሎ፡ ዘይጻምዉ፡ ለጌጋይ፡ ኃጥኣን፡ ይበልዑ፡ ወእምገጹ፡ ለእግዚአ፡ መናፍስት፡ ይትሀጐሉ፡ ኃጥኣን፡ ወእምገጻ፡ ለምድረ፡ ዚኣሁ፡ ይትቃወሙ፡ ወኢየኀልቁ፡ ለዓለመ፡ ዓለም።</l>
                  <l n="3">እስመ፡ ርኢክዎሙ፡ ለመላእክተ፡ መቅሠፍት፡ እንዘ፡ የሐውሩ፡ ወያስተዳልዉ፡ ኵሎሙ፡ መባዕልተ፡ ለሰይጣን።</l>
                  <l n="4">ወተስእልክዎ፡ ለመልአከ፡ ሰላም፡ ዘየሐውር፡ ምስሌየ፡ ወእቤሎ፡ እሎንተ፡ መባዕልተ፡ ለመኑ፡ ያስተዳልዉ።</l>
                  <l n="5">ወይቤለኒ፡ እሎንተ፡ ያስተዳልዉ፡ ለነገሥት፡ ወለኀያላነ፡ ዘዝንቱ፡ ምድር፡ ከመ፡ ቦቱ፡ ይትሀጐሉ።</l>
                  <l n="6">ወእምድኅረ፡ ዝ፡ ያስተርኢ፡ ጻድቅ፡ ወኅሩይ፡ ቤተ፡ ምስትጉቡአ፡ ዚኣሁ፡ እምይእዜሰ፡ ኢይትከልኡ፡ በስሙ፡ ለእግዚአ፡ መናፍስት።</l>
                  <l n="7">ወእሉ፡ አድባር፡ ይከውኑ፡ በቅድመ፡ ገጹ፡ ከመ፡ ምድር፡ ወአውግር፡ ይከውኑ፡ ከመ፡ ነቅዐ፡ ማይ፡ ወያዐርፉ፡ ጻድቃን፡ እምጻማ፡ ኃጥኣን።</l>
               </ab>
            </div>
            <div type="textpart" subtype="chapter" n="54" xml:id="chapter54">
               <label>Chapter 54</label>
               <ab>
                  <l n="1">ወተመየጥኩ፡ ወርኢኩ፡ ካልአ፡ ገጸ፡ ምድር፡ ወርኢኩ፡ በህየ፡ ቈላ፡ ዕሙቀ፡ እንዘ፡ ይነድድ፡ እሳት።</l>
                  <l n="2">ወአምጽእዎሙ፡ ለነገሥት፡ ወለኀያላን፡ ወወደይዎሙ፡ ውስተ፡ ዝኩ፡ ቈላ፡ ዕሙቅ።</l>
                  <l n="3">ወበህየ፡ ርእያ፡ አዕይንትየ፡ ዘመባዕልቲሆሙ፡ እንዘ፡ ይገብርዎሙ፡ ማእሰርተ፡ ኀጺን፡ ዘአልቦ፡ መድሎት።</l>
                  <l n="4">ወተስእልክዎ፡ ለመልአከ፡ ሰላም፡ ዘየሐውር፡ ምስሌየ፡ እንዘ፡ እብል፡ እሉ፡ ማእሰራተ፡ መባዕላት፡ ለመኑ፡ ይዴለዉ።</l>
                  <l n="5">ወይቤለኒ፡ እሉ፡ ይዴለዉ፡ ለትዕይንተ፡ አዛዝኤል፡ ከመ፡ ይትመጠውዎሙ፡ ወይደይዎሙ፡ መትሕተ፡ ኵሉ፡ ደይን፡ ወአእባነ፡ ጠዋያተ፡ ይከድኑ፡ መላትሒሆሙ፡ በከመ፡ አዘዘ፡ እግዚአ፡ መናፍስት።</l>
                  <l n="6">ወሚካኤል፡ ወገብርኤል፡ ወሩፋኤል፡ ወፋኑኤል፡ ውእቶሙ፡ ያጸንዕዎሙ፡ በይእቲ፡ ዕለት፡ ዐባይ፡ ወውስተ፡ እቶነ፡ እሳት፡ ዘይነድድ፡ ይወድይዎሙ፡ ውእተ፡ ዕለተ፡ ከመ፡ ይትበቀል፡ እምኔሆሙ፡ እግዚአ፡ መናፍስት፡ በዐመፃሆሙ፡ በእንተ፡ ዘኮኑ፡ ላእከ፡ ለሰይጣን፡ ወአስሐትዎሙ፡ ለእለ፡ የኀድሩ፡ ዲበ፡ የብስ።</l>
                  <l n="7">ወበውእቱ፡ መዋዕል፡ ይወፅእ፡ መቅሠፍቱ፡ ለእግዚአ፡ መናፍስት፡ ወይትረኀው፡ ኵሉ፡ መዛግብተ፡ ማያት፡ ዘመልዕልተ፡ ሰማያት፡ ወዲበ፡ አንቅዕት፡ እለ፡ መትሕተ፡ ሰማያት፡ ወዘመልዕልተ፡ ምድር።</l>
                  <l n="8">ወይዴመሩ፡ ኵሎሙ፡ ማያት፡ ዘምስለ፡ ማያት፡ ዘመልዕልተ፡ ሰማያት፡ ማይሰ፡ ዘመልዕልተ፡ ሰማያት፡ ተባዕታይ፡ ውእቱ፡ ወማይሰ፡ ዘመትሕተ፡ ምድር፡ አንስታይ፡ ይእቲ።</l>
                  <l n="9">ወይደመሰሱ፡ ኵሉ፡ እለ፡ የኀድሩ፡ ዲበ፡ የብስ፡ ወእለ፡ የኀድሩ፡ መትሕተ፡ አጽናፈ፡ ሰማይ።</l>
                  <l n="10">ወበእንተ፡ ዝ፡ አእመርዋ፡ ለዐመፃሆሙ፡ እንተ፡ ገብሩ፡ በዲበ፡ ምድር፡ ወበእንተ፡ ዝ፡ ይትሀጐሉ።</l>
               </ab>
            </div>
            <div type="textpart" subtype="chapter" n="55" xml:id="chapter55">
               <label>Chapter 55</label>
               <ab>
                  <l n="1">ወእምድኅረ፡ ዝ፡ ነስሐ፡ ርእሰ፡ መዋዕል፡ ወይቤ፡ በከ፡ አህጐልክዎሙ፡ ለኵሎሙ፡ እለ፡ ይነብሩ፡ ውስተ፡ የብስ።</l>
                  <l n="2">ወመሐለ፡ በስሙ፡ ዐቢይ፡ ከመ፡ እምይእዜ፡ ኢይገብር፡ ከመ፡ ዝ፡ ለኵሎሙ፡ እለ፡ ይነብሩ፡ ዲበ፡ የብስ፡ ወትእምርተ፡ እወዲ፡ በሰማይ፡ ወይከውን፡ ማእከሌየ፡ ወማእከሌሆሙ፡ ሃይማኖተ፡ እስከ፡ ለዓለም፡ መጠነ፡ መዋዕለ፡ ሰማይ፡ ዲበ፡ ምድር።</l>
                  <l n="3">ወእም፡ ዝ፡ በትእዛዝየ፡ ውእቱ፡ ሶበ፡ ፈቀድኩ፡ ከመ፡ ኣጽንዖሙ፡ በእደ፡ መላእክት፡ በዕለተ፡ ምንዳቤ፡ ወሕማም፡ ቅድመ፡ ዝ፡ መዐትየ፡ ወመቅሠፍትየ፡ የኀድር፡ ላዕሌሆሙ፡ ይቤ፡ እግዚአብሔር፡ እግዚአ፡ መናፍስት።</l>
                  <l n="4">ነገሥት፡ ኀያላን፡ እለ፡ ተኀድሩ፡ ዲበ፡ የብስ፡ ሀለወክሙ፡ ትርአይዎ፡ ለኅሩየ፡ ዚኣየ፡ አመ፡ ይነብር፡ በመንበረ፡ ስብሐቲሁ፡ ወይኴንኖ፡ ለአዛዝኤል፡ ወለኵሎሙ፡ ማኅበረ፡ ዚኣሁ፡ ወለኵሎሙ፡ ትዕይንተ፡ ዚኣሁ፡ በስሙ፡ ለእግዚአ፡ መናፍስት።</l>
               </ab>
            </div>
            <div type="textpart" subtype="chapter" n="56" xml:id="chapter56">
               <label>Chapter 56</label>
               <ab>
                  <l n="1">ወርኢኩ፡ በህየ፡ ትዕይንተ፡ መላእክት፡ ዘመቅሠፍት፡ እንዘ፡ የሐውሩ፡ ወእኁዛን፡ መሣግረ፡ ኀጺን፡ ወብርት።</l>
                  <l n="2">ወተስእልክዎ፡ ለመልአከ፡ ሰላም፡ ዘየሐውር፡ ምስሌየ፡ እንዘ፡ እብል፡ ለመኑ፡ የሐውሩ፡ እለ፡ ይእኅዙ።</l>
                  <l n="3">ወይቤለኒ፡ አሐዱ፡ አሐዱ፡ ለኅሩያነ፡ ዚኣሆሙ፡ ወለፍቁራነ፡ ዚኣሆሙ፡ ከመ፡ ይትወደዩ፡ ውስተ፡ ንቅዐተ፡ ማዕምቅ፡ ዘቈላ።</l>
                  <l n="4">ወአሜሃ፡ ይመልእ፡ ውእቱ፡ ቈላ፡ እምነ፡ ኅሩያን፡ ወፍቁራነ፡ ዚኣሆሙ፡ ወይትዌዳእ፡ ዕለተ፡ ሕይወቶሙ፡ ወዕለተ፡ ስሕተቶሙ፡ እምይእዜ፡ ኢይትኌለቍ።</l>
                  <l n="5">ወበእማንቱ፡ መዋዕል፡ ይትጋብኡ፡ መላእክት፡ ወይወድዩ፡ አርእስቲሆሙ፡ ለምሥራቅ፡ ለኀበ፡ ሰብአ፡ ጳርቴ፡ ወሜድ፡ ወየሐውስዎሙ፡ ለነገሥት፡ ወይበውእ፡ ላዕሌሆሙ፡ መንፈሰ፡ ሀውክ፡ ወየሀውክዎሙ፡ እመናብርቲሆሙ፡ ወይወፅኡ፡ ከመ፡ አናብስት፡ እምስካባቲሆሙ፡ ወከመ፡ አዝእብት፡ ርኁባን፡ ማእከለ፡ መርዔተ፡ ዚኣሆሙ።</l>
                  <l n="6">ወየዐርጉ፡ ወይከይድዋ፡ ለምድር፡ ኅሩያነ፡ ዚኣሁ፡ ወትከውን፡ ምድረ፡ ኅሩያነ፡ ዚኣሁ፡ በቅድሜሆሙ፡ ምክያደ፡ ወአሠረ።</l>
                  <l n="7">ወሀገረ፡ ጻድቃነ፡ ዚኣየ፡ ይከውን፡ ማዕቅፈ፡ ለአፍራሲሆሙ፡ ወያነሥኡ፡ ቀትለ፡ በበይናቲሆሙ፡ ወትጸንዕ፡ የማኖሙ፡ ዲቤሆሙ፡ ወኢየአምሮ፡ ብእሲ፡ ለካልኡ፡ ወለእኁሁ፡ ወኢ፡ ወልድ፡ ለአቡሁ፡ ወለእሙ፡ እስከ፡ ይከውን፡ ኍልቈ፡ አብድንቲሆሙ፡ እሞቶሙ፡ ወእመቅሠፍቶሙ፡ ወኢይከውን፡ በከ።</l>
                  <l n="8">ወበእማንቱ፡ መዋዕል፡ ትፈትሕ፡ አፉሃ፡ ሲኦል፡ ወይሠጠሙ፡ ውስቴታ፡ ወሀጕሎሙ፡ ሲኦል፡ ትውኅጦሙ፡ ለኃጥኣን፡ እምቅድመ፡ ገጸ፡ ኅሩያን።</l>
               </ab>
            </div>
            <div type="textpart" subtype="chapter" n="57" xml:id="chapter57">
               <label>Chapter 57</label>
               <ab>
                  <l n="1">ወኮነ፡ እምድኅረዝ፡ ወርኢኩ፡ ካልእተ፡ ትዕይንተ፡ ሰረገላት፡ እንዘ፡ ይጼዐኑ፡ ሰብእ፡ ውስቴቶሙ፡ ወይመጽኡ፡ ዲበ፡ ነፋሳት፡ እምሥራቅ፡ ወእምዕራብ፡ እስከ፡ መንፈቀ፡ ዕለት።</l>
                  <l n="2">ወተሰምዐ፡ ድምፀ፡ ሠረገላቲሆሙ፡ ወሶበ፡ ኮነ፡ ዝ፡ ሀውክ፡ ቅዱሳን፡ እምሰማይ፡ አእመሩ፡ ወዐምደ፡ ምድር፡ ተሐውሰ፡ እመንበሩ፡ ወተሰምዐ፡ እምአጽናፈ፡ ሰማይ፡ እስከ፡ አጽናፈ፡ ሰማይ፡ በአሐቲ፡ ዕለት።</l>
                  <l n="3">ወይወድቁ፡ ኵሎሙ፡ ወይሰግዱ፡ ለእግዚአ፡ መናፍስት፡ ወዝንቱ፡ ውእቱ፡ ተፍጻሜተ፡ ካልእ፡ ምሳሌ።</l>
               </ab>
            </div>
            <div type="textpart" subtype="chapter" n="58" xml:id="chapter58">
               <label>Chapter 58</label>
               <ab>
                  <l n="1">ወአኀዝኩ፡ እብል፡ ሣልሰ፡ ምሳሌ፡ በእንተ፡ ጻድቃን፡ ወበኅሩያን።</l>
                  <l n="2">ብፁዓን፡ አንትሙ፡ ጻድቃን፡ ወኅሩያን፡ እስመ፡ ስቡሕ፡ ክፍልክሙ።</l>
                  <l n="3">ወይከውኑ፡ ጻድቃን፡ በብርሃነ፡ ፀሓይ፡ ወኅሩያን፡ በብርሃነ፡ ሕይወት፡ ዘለዓለም፡ ወማኅለቅተ፡ አልቦቱ፡ ለመዋዕለ፡ ሕይወቶሙ፡ ወለቅዱሳን፡ ኍልቈ፡ መዋዕል፡ አልቦሙ።</l>
                  <l n="4">ወየኀሥሥዎ፡ ለብርሃን፡ ወይረክቡ፡ ጽድቀ፡ በኀበ፡ እግዚአ፡ መናፍስት፡ ወሰላም፡ ለጻድቃን፡ ይከውን፡ በኀበ፡ እግዚአ፡ ዓለም።</l>
                  <l n="5">ወእምድኅረ፡ ዝ፡ ይትበሀል፡ ለቅዱሳን፡ በሰማይ፡ ከመ፡ ይኅሥሡ፡ ኅቡኣተ፡ ጽድቅ፡ ክፍለ፡ ሃይማኖት፡ እስመ፡ ሠረቀ፡ ከመ፡ ፀሓይ፡ ዲበ፡ የብስ፡ ወጽልመት፡ ኀለፈ።</l>
                  <l n="6">ወብርሃን፡ ዘኢይትኌለቍ፡ ይከውን፡ ወበኍልቈ፡ መዋዕል፡ ኢይበውኡ፡ እስመ፡ ቀዳሚ፡ ተሀጕለ፡ ጽልመት፡ ወብርሃን፡ ይጸንዕ፡ በቅድመ፡ እግዚአ፡ መናፍስት፡ ወብርሃነ፡ ርትዕ፡ ትጸንዕ፡ ለዓለም፡ በቅድመ፡ እግዚአ፡ መናፍስት።</l>
               </ab>
            </div>
            <div type="textpart" subtype="chapter" n="59" xml:id="chapter59">
               <label>Chapter 59</label>
               <ab>
                  <l n="1">ወበእማንቱ፡ መዋዕል፡ ርእያ፡ አዕይንትየ፡ ኅቡኣተ፡ መባርቅት፡ ወብርሃናት፡ ወኵነኔሆሙ፡ ወይበርቁ፡ ለበረከት፡ ወለመርገም፡ በከመ፡ ፈቀደ፡ እግዚአ፡ መናፍስት።</l>
                  <l n="2">ወበህየ፡ ርኢኩ፡ ኅቡኣተ፡ ነጐድጓድ፡ ወሶበ፡ ይደቅቅ፡ በመልዕልተ፡ ሰማይ፡ ቃሎሙ፡ ይሰማዕ፡ ወማኅደራተ፡ የብስ፡ አስተርአየኒ፡ ወቃል፡ ነጐድጓድ፡ ለሰላም፡ ወለበረከት፡ ወለእመ፡ ለረጊም፡ በቃለ፡ እግዚአ፡ መናፍስት።</l>
                  <l n="3">ወእምድኅረ፡ ዝ፡ ተርእየ፡ ሊተ፡ ኵሉ፡ ኅቡኣቲሆሙ፡ ለብርሃናት፡ ወለመባርቅት፡ ለበረከት፡ ወለጽጋብ፡ ይበርቁ።</l>
               </ab>
            </div>
            <div type="textpart" subtype="chapter" n="60" xml:id="chapter60">
               <label>Chapter 60</label>
               <ab>
                  <l n="1">በዓመት፡ ኀምስቱ፡ ምእት፡ ወበወርኅ፡ ሳብዕ፡ እምዐሡሩ፡ ወረቡዑ፡ ለወርኅ፡ በሕይወተ፡ ሄኖክ፡ በውእቱ፡ አምሳል፡ ርኢኩ፡ ከመ፡ ታድለቀልቅ፡ ሰማየ፡ ሰማያት፡ ድልቅልቀ፡ ዐቢይ፡ ወኀይሉ፡ ለልዑል፡ ወመላእክት፡ አእላፈ፡ አእላፋት፡ ወትእልፊተ፡ ትእልፊት፡ ተሀውኩ፡ ዐቢየ፡ ሁከተ።</l>
                  <l n="2">ወሶቤሃ፡ ርኢኩ፡ ርእሰ፡ መዋዕል፡ ዲበ፡ መንበረ፡ ስብሐቲሁ፡ ይነብር፡ ወመላእክት፡ ወጻድቃን፡ ዐውዶ፡ ይቀውሙ።</l>
                  <l n="3">ወሊተኒ፡ ዐቢይ፡ ረዓድ፡ ነሥአኒ፡ ወፍርሀት፡ አኀዘኒ፡ ወሐቌየ፡ ተቀጽዐ፡ ወተፈትሐ፡ ወኵለንታየ፡ ተመስወ፡ ወወደቁ፡ በገጽየ።</l>
                  <l n="4">ወፈነወ፡ ቅዱስ፡ ሚካኤል፡ ካልአ፡ መልአከ፡ ቅዱሰ፡ አሐደ፡ እመላእክት፡ ቅዱሳን፡ ወአንሥአኒ፡ ወሶበ፡ አንሥአኒ፡ መንፈስየ፡ ገብአት፡ እስመ፡ ኢክህልኩ፡ ተዐግሦ፡ እምርእየ፡ ዝኩ፡ ኀይል፡ ወኪያሁ፡ ሀውክ፡ ወአንቀልቅሎ፡ ሰማይ።</l>
                  <l n="5">ወይቤለኒ፡ ቅዱስ፡ ሚካኤል፡ በእንተ፡ ምንት፡ ራእየ፡ ዘከመ፡ ዝ፡ ተሀውከ፡ እስከ፡ ዮም፡ ሀለወት፡ ዕለተ፡ ምሕረቱ፡ ወሀሎ፡ መሓሪ፡ ወርሑቀ፡ መዐት፡ ላዕለ፡ እለ፡ የኀድሩ፡ ዲበ፡ የብስ።</l>
                  <l n="6">ወሶበ፡ ትመጽእ፡ ዕለተ፡ ኀይል፡ ወመቅሠፍት፡ ወኵነኔ፡ እንተ፡ አስተዳለወ፡ እግዚአ፡ መናፍስት፡ ለእለ፡ ይሰግዱ፡ ለኵነኔ፡ ጽድቅ፡ ወለእለ፡ ይክሕዱ፡ ለኵነኔ፡ ጽድቅ፡ ወለእለ፡ ይነሥኡ፡ ስሞ፡ በከ፡ ወተደለወት፡ ይእቲ፡ ዕለት፡ ለኅሩያን፡ መሐላ፡ ወለኃጥኣን፡ ሐተታ።</l>
                  <l n="7">ወይትከፈሉ፡ በይእቲ፡ ዕለት፡ ክልኤቱ፡ አናብርት፡ አንበሪ፡ አንስቲያዊት፡ ዘስማ፡ ሌዋታን፡ ከመ፡ ትኅድር፡ በልጎተ፡ ባሕር፡ መልዕልተ፡ አንቅዕተ፡ ማያት።</l>
                  <l n="8">ወለተባዕታይ፡ ስሙ፡ ብሔሞት፡ ዘይእኅዝ፡ በእንግድዓሁ፡ በበድው፡ ዘኢያስተርኢ፡ ወስሙ፡ ዴንዳይን፡ በምሥራቀ፡ ገነት፡ በኀበ፡ ይነብሩ፡ ጻድቃን፡ ወኅሩያን፡ በኀበ፡ ተመጠወ፡ እምኄውየ፡ ዘውእቱ፡ ሳብዕ፡ እምአዳም፡ ቀዳሚሆሙ፡ ለሰብእ፡ ዘገብረ፡ እግዚአ፡ መናፍስት።</l>
                  <l n="9">ወተስእልክዎ፡ ለዝኩ፡ ካልእ፡ መልአክ፡ ከመ፡ ያርእየኒ፡ ኀይሎሙ፡ ለእልክቱ፡ አናብርት፡ እፎ፡ ተሌለዩ፡ በአሐቲ፡ ዕለት፡ ወተወድዩ፡ አሐዱ፡ በልጐተ፡ ባሕር፡ ወአሐዱ፡ በየብሰ፡ በድው።</l>
                  <l n="10">ወይቤለኒ፡ አንተ፡ ወልደ፡ ሰብእ፡ በዝየ፡ ትፈቅድ፡ ታእምር፡ ዘኅቡእ።</l>
                  <l n="11">ወይቤለኒ፡ ካልእ፡ መልአክ፡ ዘየሐውር፡ ምስሌየ፡ ወዘበኅቡእ፡ ያሬእየኒ፡ ዘቀዳሚ፡ ወዘደኃሪ፡ በሰማይ፡ በውስተ፡ ላዕሉ፡ ወበውስተ፡ የብስ፡ በማዕምቅ፡ ወበአጽናፈ፡ ሰማይ፡ ወበመሠረተ፡ ሰማይ።</l>
                  <l n="12">ወበመዛግብተ፡ ነፋሳት፡ ወእፎ፡ ይትከፈሉ፡ መናፍስት፡ ወእፎ፡ ይደሉ፡ ወእፎ፡ ይትኌለቁ፡ አንቅዕተ፡ ወነፋሳት፡ በኀይለ፡ መንፈስ፡ ወኀይሎሙ፡ ለብርሃነ፡ ወርኅ፡ ወከመ፡ ኀይለ፡ ጽድቅ፡ ወክፍላተ፡ ከዋክብት፡ በበ፡ ስሞሙ፡ ወኵሉ፡ ክፍል፡ ይትከፈል።</l>
                  <l n="13">ወነጐድጓድ፡ በሙዳቃቲሆሙ፡ ወለኵሉ፡ ክፍል፡ ዘይትከፈል፡ ወመብረቅ፡ ከመ፡ ይበርቅ፡ ወትዕይንቶሙ፡ ከመ፡ ይስምዑ፡ ፍጡነ።</l>
                  <l n="14">እስመ፡ ቦቱ፡ ለነጐድጓድ፡ ምዕራፋት፡ በትዕግሥት፡ ለቃለ፡ ዚኣሁ፡ ተውህበ፡ ወኢይትሌለዩ፡ ኢ፡ ነጐድጓድ፡ ወኢ፡ መብረቅ፡ ወኢ፡ አሐዱ፡ አሐዱ፡ በመንፈሰ፡ ክልኤሆሙ፡ የሐውሩ፡ ወኢይትሌለዩ።</l>
                  <l n="15">እስመ፡ ሶበ፡ ይበርቅ፡ መብረቅ፡ ነጐድጓድ፡ ቃሎ፡ ይሁብ፡ ወመንፈስ፡ በጊዜሃ፡ የዐርፍ፡ ወዕሩየ፡ ይከፍል፡ ማእከሎሙ፡ እስመ፡ መዝገበ፡ ጊዜያቲሆሙ፡ ዘኆፃ፡ ውእቱ፡ ወአሐዱ፡ አሐዱ፡ እምኔሆሙ፡ በጊዜሁ፡ በልጓም፡ ይትአኀዙ፡ ወይትመየጡ፡ በኀይለ፡ መንፈስ፡ ወይትነዳእ፡ ከመ፡ ዝ፡ በከመ፡ ብዝኀ፡ አድዋለ፡ ምድር።</l>
                  <l n="16">ወመንፈሰ፡ ባሕር፡ ተባዕታይ፡ ውእቱ፡ ወበከመ፡ ኀይለ፡ ጽንዓታ፡ በልጓም፡ ያገብኣ፡ ወከመ፡ ዝ፡ ትትነዳእ፡ ወትዘራዕ፡ በኵሉ፡ አድባረ፡ ምድር።</l>
                  <l n="17">ወመንፈሰ፡ አስሐትያ፡ መልአከ፡ ዚኣሁ፡ ውእቱ፡ ወመንፈሰ፡ በረድ፡ መልአክ፡ ኄር፡ ውእቱ።</l>
                  <l n="18">ወመልአከ፡ ሐመዳ፡ ኀደገ፡ በእንተ፡ እከየ፡ ዚኣሁ፡ ወመንፈስ፡ ቦቱ፡ ለባሕቲቱ፡ ወዘየዐርግ፡ እምኔሁ፡ ከመ፡ ጢስ፡ ውእቱ፡ ወስሙ፡ ደደክ።</l>
                  <l n="19">ወመንፈሰ፡ ጊሜ፡ ኢይትኀበር፡ ምስሌሆሙ፡ ውስተ፡ መዛግብቲሆሙ፡ አላ፡ መዝገብ፡ ቦቱ፡ ለባሕቲቱ፡ እስመ፡ ምሕዋረ፡ ዚኣሁ፡ በስብሐት፡ ወበብርሃን፡ ወበጽልመት፡ ወበክረምት፡ ወበሐጋይ፡ ወመዝገበ፡ ዚኣሃ፡ ብርሃን፡ ውእቱ፡ ወመልአካ፡ ውእቱ።</l>
                  <l n="20">ወመንፈሰ፡ ጠል፡ ማኅደሩ፡ በአጽናፈ፡ ሰማይ፡ ወድሩግ፡ ውእቱ፡ ምስለ፡ መዛግብተ፡ ዝናም፡ ወምሕዋረ፡ ዚኣሁ፡ በክረምት፡ ወበሐጋይ፡ ወደመና፡ ዚኣሁ፡ ወደመና፡ ጊሜ፡ ኅቡር፡ ውእቱ፡ ወአሐዱ፡ ለካልኡ፡ ይሁብ።</l>
                  <l n="21">ወመንፈሱ፡ ለዝናም፡ ሶበ፡ ይትሐወስ፡ እመዝገበ፡ ዚኣሁ፡ ይመጽኡ፡ መላእክት፡ ወያርኅዉ፡ መዝገበ፡ ወያወፅእዎ፡ ወሶበ፡ ይዘራዕ፡ ዲበ፡ ኵሉ፡ የብስ፡ ይትኀበር፡ ምስለ፡ ኵሉ፡ ማይ፡ ዘዲበ፡ የብስ፡ ወሶበ፡ ይትኀበር፡ በኵሉ፡ ጊዜ፡ ምስለ፡ ማይ፡ ዘዲበ፡ የብስ።</l>
                  <l n="22">እስመ፡ ኮኑ፡ ማያት፡ ለእለ፡ የኀድሩ፡ ዲበ፡ የብስ፡ እስመ፡ ሲሳያ፡ ለየብስ፡ እምኀበ፡ ልዑል፡ ዘበሰማይ፡ ውእቱ፡ እስመ፡ በእንተ፡ ዝ፡ መስፈርት፡ ቦቱ፡ ለዝናም፡ ወመላእክት፡ ይትሜጠውዎ።</l>
                  <l n="23">እሎንተ፡ ኵሎሙ፡ ርኢኩ፡ እስከ፡ ገነተ፡ ጻድቃን።</l>
                  <l n="24">ወይቤለኒ፡ መልአከ፡ ሰላም፡ ዘምስሌየ፡ ይሄሉ፡ እሉ፡ ክልኤቱ፡ አናብርት፡ ላዕለ፡ ዕበይ፡ ዘእግዚአብሔር፡ ድልዋን፡ ይሴሰዩ፡ ከመ፡ መቅሠፍቱ፡ ለእግዚአብሔር፡ በከ፡ ወይትቀተሉ፡ ደቂቅ፡ ምስለ፡ እማንቲሆሙ፡ ወውሉድ፡ ምስለ፡ አበዊሆሙ።</l>
                  <l n="25">ሶበ፡ ተዐርፍ፡ መቅሠፍቱ፡ ለእግዚአ፡ መናፍስት፡ ዲቤሆሙ፡ ከመ፡ ኢትምጻእ፡ መቅሠፍቱ፡ ለእግዚአ፡ መናፍስት፡ በከ፡ ዲበ፡ እሉ፡ ድኅረ፡ ትከውን፡ ኵነኔ፡ በምሕረቱ፡ ወበትዕግሥቱ።</l>
               </ab>
            </div>
            <div type="textpart" subtype="chapter" n="61" xml:id="chapter61">
               <label>Chapter 61</label>
               <ab>
                  <l n="1">ወርኢኩ፡ በእማንቱ፡ መዋዕል፡ ተውህቡ፡ ለእልክቱ፡ መላእክት፡ አሕባል፡ ነዊኃን፡ ወነሥኡ፡ ሎሙ፡ ክንፈ፡ ወሰረሩ፡ ወሖሩ፡ መንገለ፡ መስዕ።</l>
                  <l n="2">ወተስእልክዎ፡ ለመልአክ፡ እንዘ፡ እብል፡ ለምንት፡ ነሥኡ፡ እሎንተ፡ አሕባለ፡ ነዊኃተ፡ ወሖሩ።</l>
                  <l n="3">ወይቤለኒ፡ መልአክ፡ ዘምስሌየ፡ የሐውሩ፡ ከመ፡ ይመጥኑ፡ አምጣናተ፡ ጻድቃን፡ ያመጽኡ፡ ከመ፡ ይትመርጐዙ፡ ዲበ፡ ስሙ፡ ለእግዚአ፡ መናፍስት፡ ለዓለመ፡ ዓለም።</l>
                  <l n="4">ወይዌጥኑ፡ ወየኀድሩ፡ ኅሩያን፡ ምስለ፡ ኅሩያን፡ ወእሉ፡ እሙንቱ፡ አምጣናት፡ እለ፡ ይትወሀቡ፡ ለሃይማኖት፡ ወያጸንዑ፡ ቃለ፡ ጽድቅ።</l>
                  <l n="5">ወእሉ፡ አምጣናት፡ ይከሥቱ፡ ኵሎ፡ ኅቡኣተ፡ ለዕመቀ፡ ምድር፡ ወእለ፡ ተሀጕሉ፡ እምበድው፡ ወእለ፡ ተበልዑ፡ እምዓሣተ፡ ባሕር፡ ወእምአራዊት፡ ከመ፡ ያግብኡ፡ ወይትመረጐዙ፡ በዕለተ፡ ኅሩይ፡ እስመ፡ አልቦ፡ ዘይትሀጐል፡ በቅድመ፡ እግዚአ፡ መናፍስት፡ ወአልቦ፡ ዘይክል፡ ተሀጕሎተ።</l>
                  <l n="6">ወነሥኡ፡ ትእዛዘ፡ እለ፡ በመልዕልተ፡ ሰማያት፡ ኵሎሙ፡ ወኀይል፡ ወቃል፡ አሐዱ፡ ወብርሃን፡ አሐዱ፡ ከመ፡ እሳት።</l>
                  <l n="7">ወለውእቱ፡ መቅድመ፡ ቃል፡ ይባርክዎ፡ ወያሌዕልዎ፡ ወይሴብሕዎ፡ በጥበብ፡ ወይጠበቡ፡ በነገር፡ ወበመንፈሰ፡ ሕይወት።</l>
                  <l n="8">ወእግዚአ፡ መናፍስት፡ ዲበ፡ መንበረ፡ ስብሐቲሁ፡ አንበሮ፡ ለኅሩይ፡ ወይኴንን፡ ኵሎ፡ ግብሮሙ፡ ለቅዱሳን፡ በመልዕልተ፡ ሰማያት፡ ወበመዳልው፡ ይደሉ፡ ምግባሮሙ፡ ለኵሎሙ።</l>
                  <l n="9">ወሶበ፡ ያሌዕል፡ ገጾ፡ ከመ፡ ይኰንን፡ ፍኖቶሙ፡ እንተ፡ ኅብእት፡ በነገረ፡ ስሙ፡ ለእግዚአ፡ መናፍስት፡ ወአሠረ፡ ዚኣሆሙ፡ በፍኖተ፡ ኵነኔ፡ ጽድቅ፡ ዘእግዚአብሔር፡ ልዑል፡ ይትናገሩ፡ ኵሎሙ፡ በአሐዱ፡ ቃል፡ ወይባርኩ፡ ወይሴብሑ፡ ወያሌዕሉ፡ ወይዌድሱ፡ በስሙ፡ ለእግዚአ፡ መናፍስት።</l>
                  <l n="10">ወይጼውዕ፡ ኵሉ፡ ኀይለ፡ ሰማያት፡ ወኵሎ፡ ቅዱሳነ፡ ዘመልዕልት፡ ወኀይለ፡ እግዚአብሔር፡ ኪሩቤል፡ ወሱራፌል፡ ወአፍኒን፡ ወኵሎሙ፡ መላእክተ፡ ኀይል፡ ወኵሎሙ፡ መላእክተ፡ አጋእዝት፡ ወኅሩይ፡ ወካልእ፡ ኀይል፡ እለ፡ ውስተ፡ የብስ፡ ወዲበ፡ ማይ።</l>
                  <l n="11">በይእቲ፡ ዕለት፡ ይነሥኡ፡ አሐደ፡ ቃለ፡ ወይባርኩ፡ ወይሴብሑ፡ ወይዌድሱ፡ ወያሌዕሉ፡ በመንፈሰ፡ ሃይማኖት፡ ወበመንፈሰ፡ ጥበብ፡ ወበትዕግሥት፡ ወበመንፈሰ፡ ምሕረት፡ ወበመንፈሰ፡ ኵነኔ፡ ወሰላም፡ ወበመንፈሰ፡ ኂሩት፡ ወይብሉ፡ ኵሎሙ፡ በአሐዱ፡ ቃል፡ ቡሩክ፡ ወይትባረክ፡ ስሙ፡ ለእግዚአ፡ መናፍስት፡ ለዓለም፡ ወእስከ፡ ለዓለም።</l>
                  <l n="12">ይባርክዎ፡ ኵሎሙ፡ ቅዱሳን፡ እለ፡ ኢይነውሙ፡ በመልዕልተ፡ ሰማይ፡ ወኵሎሙ፡ ኅሩያን፡ እለ፡ የኀድሩ፡ ውስተ፡ ገነት፡ ሕይወት፡ ወኵላ፡ መንፈሰ፡ ብርሃን፡ ዘትክል፡ ባርኮቶ፡ ወሰብሖቶ፡ ወአልዕሎቶ፡ ወቀድሶቶ፡ ለስምከ፡ ቅዱስ፡ ወኵሉ፡ ዘሥጋ፡ ዘፈድፈደ፡ እምኀይል፡ ትሴብሕ፡ ወትባርክ፡ ለስምከ፡ ለዓለመ፡ ዓለም።</l>
                  <l n="13">እስመ፡ ብዙኅ፡ ምሕረቱ፡ ለእግዚአ፡ መናፍስት፡ ወርሑቀ፡ መዓት፡ ወኵሎ፡ ግብሮ፡ ወኵሎ፡ ኀይሎ፡ በአምጣነ፡ ገብረ፡ ከሠተ፡ ለጻድቃን፡ ወለኅሩያን፡ በስሙ፡ ለእግዚአ፡ መናፍስት።</l>
               </ab>
            </div>
            <div type="textpart" subtype="chapter" n="62" xml:id="chapter62">
               <label>Chapter 62</label>
               <ab>
                  <l n="1">ወከመ፡ ዝ፡ አዘዘ፡ እግዚእ፡ ለነገሥት፡ ወለአዚዛን፡ ወለልዑላን፡ ወለኀያላን፡ ወለእለ፡ የኀድርዋ፡ ለምድር፡ ወይብል፡ ክሥቱ፡ አዕይንቲክሙ፡ ወአንሥኡ፡ አቅርንቲክሙ፡ እመ፡ ትክሉ፡ አእምሮቶ፡ ለኅሩይ።</l>
                  <l n="2">ወነበረ፡ እግዚአ፡ መናፍስት፡ ዲበ፡ መንበረ፡ ስብሐቲሁ፡ ወመንፈሰ፡ ጽድቅ፡ ተክዕወ፡ ዲቤሁ፡ ወነገረ፡ አፉሁ፡ ይቅትል፡ ኵሎ፡ ኃጥኣነ፡ ወኵሎ፡ ዐማፅያን፡ ወእምገጹ፡ ይትሀጐሉ።</l>
                  <l n="3">ወይቀውሙ፡ በይእቲ፡ ዕለት፡ ኵሎሙ፡ ነገሥት፡ ወአዚዛን፡ ወልዑላን፡ ወእለ፡ ይእኅዝዋ፡ ለምድር፡ ወይሬእይዎ፡ ወየአምርዎ፡ ከመ፡ ይነብር፡ ዲበ፡ መንበረ፡ ስብሐቲሁ፡ ወጻድቃን፡ ይትኴነኑ፡ ቅድሜሁ፡ በጽድቅ፡ ወነገረ፡ በክ፡ አልቦ፡ ዘይትበሀል፡ በቅድሜሁ።</l>
                  <l n="4">ወይመጽእ፡ ዲቤሆሙ፡ ሕማም፡ ከመ፡ ብእሲት፡ እንተ፡ ውስተ፡ ማሕምም፡ ወያዐጽባ፡ ወሊድ፡ ሶበ፡ ይመጽእ፡ ወልዳ፡ በአፈ፡ ማሕፀና፡ ወተዐጽብ፡ ለወሊድ።</l>
                  <l n="5">ወይሬእይዎሙ፡ መንፈቆሙ፡ ለመንፈቆሙ፡ ወይደነግፁ፡ ወያቴሕቱ፡ ገጾሙ፡ ወይእኅዞሙ፡ ሕማም፡ ሶበ፡ ይሬእይዎ፡ ለዝኩ፡ ወልደ፡ ብእሲት፡ እንዘ፡ ይነብር፡ ዲበ፡ መንበረ፡ ስብሐቲሁ።</l>
                  <l n="6">ወይሴብሕዎ፡ ወይባርክዎ፡ ወያሌዕልዎ፡ ነገሥት፡ አዚዛን፡ ወኵሎሙ፡ እለ፡ ይእኅዝዋ፡ ለምድር፡ ለዘይመልክ፡ ኵሎ፡ ዘኅቡእ።</l>
                  <l n="7">እስመ፡ እምቅድም፡ ኅቡአ፡ ኮነ፡ ወልደ፡ ዕጓለ፡ እመሕያው፡ ወዐቀቦ፡ ልዑል፡ በቅድመ፡ ኀይሉ፡ ወከሠቶ፡ ለኅሩያን።</l>
                  <l n="8">ወይዘራዕ፡ ማኅበረ፡ ቅዱሳን፡ ወኅሩያን፡ ወይቀውሙ፡ በቅድሜሁ፡ ኵሎሙ፡ ኅሩያን፡ በይእቲ፡ ዕለት።</l>
                  <l n="9">ወይወድቁ፡ ኵሎሙ፡ ነገሥት፡ አዚዛን፡ ወልዑላን፡ ወእለ፡ ይመልክዋ፡ ለየብስ፡ በገጾሙ፡ ወይሰግዱ፡ ወይሴፈውዎ፡ ለዝኩ፡ ወልደ፡ ዕጓለ፡ እመሕያው፡ ወያስተበቍዕዎ፡ ወይስእሉ፡ ምሕረተ፡ እምኀቤሁ።</l>
                  <l n="10">ወያጔጕኦሙ፡ እንከ፡ ውእቱ፡ እግዚአ፡ መናፍስት፡ ከመ፡ ያፍጥኑ፡ ወይፃኡ፡ እምቅድመ፡ ገጹ፡ ወገጾሙ፡ ይመልእ፡ ኀፍረተ፡ ወጽልመተ፡ ይትዌሰክ፡ ገጾሙ።</l>
                  <l n="11">ወይትመጠውዎሙ፡ መላእክተ፡ መቅሠፍት፡ ከመ፡ ይትፈደዩ፡ እምኔሆሙ፡ ዘገፍዕዎሙ፡ ለደቂቁ፡ ወለኅሩያነ፡ ዚኣሁ።</l>
                  <l n="12">ወይከውኑ፡ አርአያ፡ ለኅሩያኒሁ፡ ወጻድቃነ፡ ዚኣሁ፡ ቦሙ፡ ይትፌሥሑ፡ እስመ፡ መዓቱ፡ ለእግዚአ፡ መናፍስት፡ ዲቤሆሙ፡ ተዐርፍ፡ ወመቅሠፍቱ፡ ለእግዚአ፡ መናፍስት፡ ትሰክር፡ እምኔሆሙ።</l>
                  <l n="13">ወጻድቃን፡ ወኅሩያን፡ ይድኅኑ፡ በይእቲ፡ ዕለት፡ ወገጾሙ፡ ለኃጥኣን፡ ወለዐማፅያን፡ ኢይሬእዩ፡ እምይእዜ።</l>
                  <l n="14">ወእግዚአ፡ መናፍስት፡ ዲቤሆሙ፡ የዐርፍ፡ ወምስለ፡ ዝኩ፡ ወልደ፡ ዕጓለ፡ እመሕያው፡ የኀድሩ፡ ይበልዑ፡ ወይሰትዩ፡ ወይሰክቡ፡ ወይትነሥኡ፡ ለዓለመ፡ ዓለም።</l>
                  <l n="15">ወተንሥኡ፡ ጻድቃን፡ ወኅሩያን፡ እምድር፡ ወኀደጉ፡ አትሕቶ፡ ገጾሙ፡ ወለብሱ፡ ልብሰ፡ ሕይወት።</l>
                  <l n="16">ወውእቱ፡ ይከውን፡ ልብሰ፡ ሕይወት፡ በኀበ፡ እግዚአ፡ መናፍስት፡ ወአልባሲክሙኒ፡ ኢይበልዩ፡ ወስብሐቲክሙ፡ ኢየኀልቅ፡ በቅድመ፡ እግዚአ፡ መናፍስት።</l>
               </ab>
            </div>
            <div type="textpart" subtype="chapter" n="63" xml:id="chapter63">
               <label>Chapter 63</label>
               <ab>
                  <l n="1">ወበእማንቱ፡ መዋዕል፡ ያስተበቍዑ፡ ነገሥት፡ አዚዛን፡ እለ፡ ይእኅዝዋ፡ ለየብስ፡ እመላእክተ፡ መቅሠፍቱ፡ በኀበ፡ ሀለዉ፡ ምጥዋነ፡ ከመ፡ የሀብዎሙ፡ ዕረፍተ፡ ንስቲተ፡ ወከመ፡ ይደቁ፡ ወይስግዱ፡ በቅድመ፡ እግዚአ፡ መናፍስት፡ ወይትአመኑ፡ ኀጢአቶሙ፡ በቅድሜሁ።</l>
                  <l n="2">ወይባርክዎ፡ ወይሴብሕዎ፡ ለእግዚአ፡ መናፍስት፡ ወይብሉ፡ ቡሩክ፡ ውእቱ፡ እግዚእ፡ እግዚአ፡ መናፍስት፡ ወእግዚአ፡ ነገሥት፡ እግዚኦሙ፡ ለአዚዛን፡ ወእግዚኡ፡ ለባዕል፡ ወእግዚአ፡ ስብሐት፡ ወእግዚአ፡ ጥበብ፡ ወይበርህ፡ ቦቱ፡ ኵሉ፡ ኅቡእ።</l>
                  <l n="3">ኀይልከ፡ ለትውልደ፡ ትውልድ፡ ወስብሐቲከ፡ ለዓለመ፡ ዓለም፡ ዕሙቅ፡ ውእቱ፡ ኅቡኣተ፡ ዚኣከ፡ ኵሉ፡ ወኍልቊ፡ አልቦ፡ ወለጽድቀ፡ ዚኣከ፡ ሐሳብ፡ አልቦ።</l>
                  <l n="4">ይእዜ፡ አእመርነ፡ ከመ፡ ንሰብሕ፡ ወንባርክ፡ ለእግዚአ፡ ነገሥት፡ ወለዘይነግሥ፡ ዲበ፡ ኵሎሙ፡ ነገሥት።</l>
                  <l n="5">ወይቤሉ፡ መኑ፡ እምወሀበነ፡ ዕረፍተ፡ ከመ፡ ንሰብሖ፡ ወናእኵትቶ፡ ወንባርኮ፡ ወንእመን፡ ስብሐቲሁ።</l>
                  <l n="6">ወይእዜኒ፡ ንስቲተ፡ ዕረፍተ፡ ንትሜነይ፡ ወኢንረክብ፡ ንሰደድ፡ ወኢንእኅዝ፡ ወብርሃን፡ እምቅድሜነ፡ ኀለፈ፡ ወጽልመት፡ ምንባሪነ፡ ለዓለመ፡ ዓለም።</l>
                  <l n="7">እስመ፡ በቅድሜሁ፡ ኢአመነ፡ ወኢሰባሕነ፡ በስሙ፡ ለእግዚአ፡ ነገሥት፡ ወኢሰባሕናሁ፡ ለእግዚእ፡ በኵሉ፡ ተግባሩ፡ ወተስፋነ፡ ኮነ፡ ዲበ፡ በትረ፡ መንበረ፡ መንግሥትነ፡ ወስብሐቲነ።</l>
                  <l n="8">በዕለተ፡ ሥራሕነ፡ ወምንዳቤነ፡ ኢያድኅነነ፡ ወኢንረክብ፡ ዕረፍተ፡ ንእመን፡ እስመ፡ መሃይምን፡ ውእቱ፡ እግዚእነ፡ በኵሉ፡ ምግባሩ፡ ወበኵሉ፡ ኵነኔሁ፡ ወጽድቁ፡ ወገጸ፡ ኵነኔሁ፡ ኢይነሥኡ።</l>
                  <l n="9">ወነኀልፍ፡ እምቅድመ፡ ገጹ፡ በእንተ፡ ምግባሪነ፡ ወኵሉ፡ ኀጢአትነ፡ በጽድቅ፡ ተኈለቈ።</l>
                  <l n="10">ወይእዜኒ፡ ይብልዎሙ፡ ትጽገብ፡ ነፍሰነ፡ እምንዋየ፡ ዐመፃ፡ ወኢትከልእ፡ ወሪዶተነ፡ እምላህባ፡ ለክበደ፡ ሲኦል።</l>
                  <l n="11">ወእምድኅረ፡ ዝ፡ ይመልእ፡ ገጾሙ፡ ጽልመተ፡ ወኀፍረተ፡ በቅድመ፡ ዝኩ፡ ወልደ፡ ዕጓለ፡ እመሕያው፡ ወእምቅድመ፡ ገጹ፡ ይሰደዱ፡ ወሰይፍ፡ የኀድር፡ ቅድመ፡ ገጹ፡ ማእከሎሙ።</l>
                  <l n="12">ወከመ፡ ዝ፡ ይቤ፡ እግዚአ፡ መናፍስት፡ ዝንቱ፡ ውእቱ፡ ሥርዐቶሙ፡ ወኵነኔሆሙ፡ ለአዚዛን፡ ወለነገሥት፡ ወለልዑላን፡ ወለእለ፡ ይእኅዝዋ፡ ለየብስ፡ በቅድመ፡ እግዚአ፡ መናፍስት።</l>
               </ab>
            </div>
            <div type="textpart" subtype="chapter" n="64" xml:id="chapter64">
               <label>Chapter 64</label>
               <ab>
                  <l n="1">ወካልኣተ፡ ገጻተ፡ ርኢኩ፡ በውእቱ፡ መካን፡ ኅቡኣተ።</l>
                  <l n="2">ወሰማዕኩ፡ ቃሎ፡ ለመልአክ፡ እንዘ፡ ይብል፡ እሉ፡ እሙንቱ፡ መላእክት፡ እለ፡ ወረዱ፡ እምሰማይ፡ ዲበ፡ ምድር፡ ወዘኅቡአ፡ ከሠቱ፡ ለውሉደ፡ ሰብእ፡ ወአስሐትዎሙ፡ ለውሉደ፡ ሰብእ፡ ከመ፡ ይግበሩ፡ ኀጢአተ።</l>
               </ab>
            </div>
            <div type="textpart" subtype="chapter" n="65" xml:id="chapter65">
               <label>Chapter 65</label>
               <ab>
                  <l n="1">ወበእማንቱ፡ መዋዕል፡ ርእየ፡ ኖኅ፡ ከመ፡ አጽነነት፡ ምድር፡ ወከመ፡ ቅሩብ፡ ሀጕላ።</l>
                  <l n="2">ወአንሥአ፡ እገሪሁ፡ እምህየ፡ ወሖረ፡ እስከ፡ አጽናፈ፡ ምድር፡ ወጸርሐ፡ ለእምኄዉ፡ ሄኖክ፡ ወይቤ፡ ኖኅ፡ በቃል፡ መሪር፡ ስምዐኒ፡ ስምዐኒ፡ ስምዐኒ፡ ሥልሰ።</l>
                  <l n="3">ወይቤሎ፡ ንግረኒ፡ ምንት፡ ውእቱ፡ ዘይትገበር፡ በዲበ፡ ምድር፡ እስመ፡ ከመ፡ ዝ፡ ሠርሐት፡ ምድር፡ ወአንቀልቀለት፡ ዮጊ፡ አነ፡ እትሀጐል፡ ምስሌሃ።</l>
                  <l n="4">ወበድኅረ፡ ውእቱ፡ ጊዜ፡ ኮነ፡ ሀውክ፡ ዐቢይ፡ ዲበ፡ ምድር፡ ወተሰምዐ፡ ቃል፡ እምሰማይ፡ ወወደቁ፡ በገጽየ።</l>
                  <l n="5">ወመጽአ፡ ሄኖክ፡ እምኄውየ፡ ወቆመ፡ ኀቤየ፡ ወይቤለኒ፡ ለምንት፡ ጸራሕከ፡ ኀቤየ፡ ጽራሐ፡ መሪረ፡ ወብካየ።</l>
                  <l n="6">ወትእዛዝ፡ ወፅአ፡ እምኀበ፡ ገጹ፡ ለእግዚእ፡ መናፍስት፡ ዲበ፡ እለ፡ የኀድሩ፡ ውስተ፡ የብስ፡ ከመ፡ ውእቱ፡ ይኩን፡ ኅልቀቶሙ፡ እስመ፡ አእመሩ፡ ኵሎ፡ ኅቡኣተ፡ መላእክት፡ ወኵሎ፡ ግፍዐ፡ ሰይጣናት፡ ወኵሎ፡ ኀይሎሙ፡ ኅቡአ፡ ለእለ፡ ይገብሩ፡ ሥራያተ፡ ወኀይሎሙ፡ ለኅብራት፡ ወኀይሎሙ፡ ለእለ፡ ይሰብኩ፡ ስብኮ፡ ኵሉ፡ ምድር።</l>
                  <l n="7">ወእስኩ፡ እፎ፡ ይትወለድ፡ ብሩር፡ እምጸበለ፡ ምድር፡ ወእፎ፡ ይከውን፡ ነጠብጣብ፡ ዲበ፡ ምድር።</l>
                  <l n="8">እስመ፡ ዓረር፡ ወናእክ፡ ኢይትወለድ፡ እምድር፡ ከመ፡ ቀዳሚ፡ ነቅዕ፡ ውእቱ፡ ዘይወልዶሙ፡ ወመልአክ፡ ዘይቀውም፡ ውስቴታ፡ ወይበድር፡ ውእቱ፡ መልአክ።</l>
                  <l n="9">ወእምድኅረ፡ ዝ፡ አኀዘኒ፡ እምኄውየ፡ ሄኖክ፡ በእዴሁ፡ ወአንሥአኒ፡ ወይቤለኒ፡ ሑር፡ እስመ፡ ተስእልክዎ፡ ለእግዚአ፡ መናፍስት፡ በእንተ፡ ዝ፡ ሀውክ፡ ዘዲበ፡ ምድር።</l>
                  <l n="10">ወይቤለኒ፡ በእንተ፡ ዐመፃሆሙ፡ ተፈጸመት፡ ኵነኔሆሙ፡ ወኢይትኌለቍ፡ በቅድሜየ፡ በእንተ፡ አውራኅ፡ ዘኀሠሡ፡ ወአእመሩ፡ ከመ፡ ምድር፡ ትትሀጐል፡ ወእለ፡ የኀድሩ፡ ዲቤሃ።</l>
                  <l n="11">ወለእሉ፡ ምግባእ፡ አልቦሙ፡ ለዓለም፡ እስመ፡ አርአይዎሙ፡ ዘኅቡእ፡ ወእለ፡ ተኰነኑ፡ ወአኮ፡ ለከ፡ አንተ፡ ወልድየ፡ አእመረ፡ እግዚአ፡ መናፍስት፡ እስመ፡ ንጹሕ፡ ወኄር፡ አንተ፡ እም፡ ዝ፡ ኂስ፡ ዘኅቡእ።</l>
                  <l n="12">ወአጽንዖ፡ ለስምከ፡ በማእከለ፡ ቅዱሳን፡ ወየዐቅበከ፡ እምእለ፡ የኀድሩ፡ ዲበ፡ የብስ፡ ወአጽንዖ፡ ለዘርዕከ፡ በጽድቅ፡ ለነገሥት፡ ወለስብሐት፡ ዐቢያት፡ ወእምዘርዕከ፡ ይወፅእ፡ ነቅዐ፡ ጻድቃን፡ ወቅዱሳን፡ ወኍልቊ፡ አልቦሙ፡ ለዓለም።</l>
               </ab>
            </div>
            <div type="textpart" subtype="chapter" n="66" xml:id="chapter66">
               <label>Chapter 66</label>
               <ab>
                  <l n="1">ወእምድኅረዝ፡ አርአየኒ፡ መላእክተ፡ መቅሠፍት፡ እለ፡ ድልዋን፡ ከመ፡ ይምጽኡ፡ ወይፍትሑ፡ ኵሎ፡ ኀይለ፡ ማይ፡ ዘመትሕተ፡ ምድር፡ ከመ፡ ይኩን፡ ለኵነኔ፡ ወለሀጕል፡ ለኵሎሙ፡ እለ፡ ይነብሩ፡ ወየኀድሩ፡ ዲበ፡ የብስ።</l>
                  <l n="2">ወአዘዘ፡ እግዚአ፡ መናፍስት፡ መላእክተ፡ እለ፡ ይወፅኡ፡ ከመ፡ ኢያንሥኡ፡ እደወ፡ ወይዕቀቡ፡ እስመ፡ እልክቱ፡ መላእክት፡ ዲበ፡ ኀይለ፡ ማያት፡ ሀለዉ።</l>
                  <l n="3">ወወፃእኩ፡ እምቅድመ፡ ገጸ፡ ሄኖክ።</l>
               </ab>
            </div>
            <div type="textpart" subtype="chapter" n="67" xml:id="chapter67">
               <label>Chapter 67</label>
               <ab>
                  <l n="1">ወበእማንቱ፡ መዋዕል፡ ኮነ፡ ቃለ፡ እግዚአብሔር፡ ኀቤየ፡ ወይቤለኒ፡ ኖኅ፡ ናሁ፡ ክፍልከ፡ ዐርገ፡ ኀቤየ፡ ክፍል፡ ዘአልቦቱ፡ ኂስ፡ ክፍለ፡ ፍቅር፡ ወርትዕ።</l>
                  <l n="2">ወይእዜኒ፡ ይገብሩ፡ መላእክት፡ ዕፀወ፡ ወሶበ፡ ወፅኡ፡ ለውእቱ፡ መልእክት፡ እወዲ፡ እዴየ፡ ዲቤሃ፡ ወአዐቅባ፡ ወትከውን፡ እምኔሃ፡ ዘርዐ፡ ሕይወት፡ ወተውላጥ፡ ይባእ፡ ከመ፡ ኢይንበር፡ የብስ፡ ዕራቁ።</l>
                  <l n="3">ወኣጸንዖ፡ ለዘርዕከ፡ በቅድሜየ፡ ለዓለመ፡ ዓለም፡ ወእዘርዖሙ፡ ለእለ፡ የኀድሩ፡ ምስሌከ፡ ውስተ፡ ገጸ፡ የብስ፡ ወይትባዛኅ፡ ወይትባረክ፡ ቅድመ፡ የብስ፡ በስሙ፡ ለእግዚአ፡ መናፍስት።</l>
                  <l n="4">ወየዐጽውዎሙ፡ ለእልክቱ፡ መላእክት፡ እለ፡ አርአይዋ፡ ለዐመፃ፡ ውስተ፡ ይእቲ፡ ቈላ፡ እንተ፡ ትነድድ፡ እንተ፡ አርአየኒ፡ ቀዳሚ፡ እምኄውየ፡ ሄኖክ፡ በዐረብ፡ በኀበ፡ አድባረ፡ ወርቅ፡ ወብሩር፡ ወኀጺን፡ ወነጠብጣብ፡ ወናእክ።</l>
                  <l n="5">ወርኢክዋ፡ ለይእቲ፡ ቈላ፡ እንተ፡ ሀዉክ፡ ዐቢይ፡ ባቲ፡ ወተሀውኮ፡ ማያት።</l>
                  <l n="6">ወዝንቱ፡ ኵሉ፡ ሶበ፡ ተገብረ፡ እምውእቱ፡ ነጠብጣበ፡ እሳት፡ ወሀውኮሙ፡ ዘየሀውኮሙ፡ በውእቱ፡ መካን፡ ተወልደ፡ ጼና፡ ተይ፡ ወተኀብረ፡ ምስለ፡ እልኩ፡ ማያት፡ ወይእቲ፡ ቈላ፡ እንተ፡ መላእክት፡ እለ፡ አስሐቱ፡ ትነድድ፡ መትሕተ፡ ይእቲ፡ ምድር።</l>
                  <l n="7">ወእንተ፡ ቈላተ፡ ዚኣሃ፡ አፍላገ፡ እሳት፡ ይወፅኡ፡ በኀበ፡ ይትኴነኑ፡ እልክቱ፡ መላእክት፡ እለ፡ አስሐትዎሙ፡ ለእለ፡ የኀድሩ፡ ዲበ፡ የብስ።</l>
                  <l n="8">ወይከውኑ፡ እልክቱ፡ ማያት፡ በእማንቱ፡ መዋዕል፡ ለነገሥት፡ ወለአዚዛን፡ ወለልዑላን፡ ወለእለ፡ የኀድሩ፡ ዲበ፡ የብስ፡ ለፈውሰ፡ ነፍስ፡ ወሥጋ፡ ወለኵነኔ፡ መንፈስ፡ ወተውኔተ፡ ይመልእ፡ መንፈሶሙ፡ ከመ፡ ይትኰነኑ፡ በሥጋሆሙ፡ እስመ፡ ክሕድዎ፡ ለእግዚአ፡ መናፍስት፡ ወይሬእዩ፡ ኵነኔሆሙ፡ እንተ፡ ኵሉ፡ ዕለት፡ ወኢየአምኑ፡ በስሙ።</l>
                  <l n="9">ወበከመ፡ ብዙኀ፡ ውዕየ፡ ሥጋሆሙ፡ ከመ፡ ዝ፡ ቦሙ፡ ተውላጥ፡ ለመንፈሶሙ፡ ለዓለመ፡ ዓለም፡ እስመ፡ አልቦ፡ በቅድመ፡ እግዚአ፡ መናፍስት፡ ዘይትናገር፡ በነገረ፡ በክ።</l>
                  <l n="10">እስመ፡ ትመጽእ፡ ኵነኔ፡ ዲቤሆሙ፡ እስመ፡ የአምኑ፡ በተውኔተ፡ ሥጋሆሙ፡ ወመንፈሰ፡ እግዚእ፡ ይክሕዱ።</l>
                  <l n="11">ወኪያሁ፡ ማያት፡ በውእቱ፡ ጊዜ፡ ቦሙ፡ ተውላጥ፡ እስመ፡ ሶበ፡ ይትኴነኑ፡ እልክቱ፡ መላእክት፡ በውእቱ፡ መዋዕል፡ ይትዌለጥ፡ ራእዮሙ፡ ለእልክቱ፡ አንቅዕተ፡ ማያት፡ ወሶበ፡ የዐርጉ፡ መላእክት፡ ይትዌለጥ፡ ዝኩ፡ ማይ፡ ዘአንቅዕት፡ ወይቈርር።</l>
                  <l n="12">ወሰማዕክዎ፡ ለቅዱስ፡ ሚካኤል፡ እንዘ፡ ያወሥእ፡ ወይብል፡ ዛቲ፡ ኵነኔ፡ እንተ፡ ይትኴነኑ፡ መላእክት፡ ሰማዕት፡ ይእቲ፡ ለነገሥት፡ ወለአዚዛን፡ ወለእለ፡ ይእኅዝዋ፡ ለየብስ።</l>
                  <l n="13">እስመ፡ እሉ፡ ማያተ፡ ኵነኔ፡ ለፈውሰ፡ ሥጋሆሙ፡ ለመላእክት፡ ወለሞተ፡ ሥጋሆሙ፡ ወኢይሬእዩ፡ ወኢየአምኑ፡ ከመ፡ ይትመየጡ፡ እሙንቱ፡ ማያት፡ ወይከውኑ፡ እሳተ፡ ዘይነድድ፡ ለዓለም።</l>
               </ab>
            </div>
            <div type="textpart" subtype="chapter" n="68" xml:id="chapter68">
               <label>Chapter 68</label>
               <ab>
                  <l n="1">ወእምድኅረ፡ ዝ፡ ወሀበኒ፡ ትእምርተ፡ ኵሎሙ፡ ኅቡኣት፡ በመጽሐፍ፡ እምኄውየ፡ ሄኖክ፡ ወምሳሌያተ፡ ዘተውህባ፡ ሎቱ፡ ወደመሮሙ፡ ሊተ፡ በነገረ፡ መጽሐፍ፡ ዘምሳሌ።</l>
                  <l n="2">ወበይእቲ፡ ዕለተ፡ አውሥኦ፡ ቅዱስ፡ ሚካኤል፡ ለሩፋኤል፡ እንዘ፡ ይብል፡ ኀይሉ፡ ለመንፈስ፡ ይመሥጠኒ፡ ወያምዕዐኒ፡ ወበእንተ፡ ዕጸቡ፡ ለኵነኔ፡ እንተ፡ ኅቡኣት፡ መላእክት፡ መኑ፡ ውእቱ፡ ዘይክል፡ ተዐግሦተ፡ ዕጹበ፡ ለእንተ፡ ተገብረት፡ ኵነኔ፡ ወነበረት፡ ይትመሰዉ፡ በቅድሜሃ።</l>
                  <l n="3">ወአውሥኦ፡ ካዕበ፡ ወይቤሎ፡ ቅዱስ፡ ሚካኤል፡ ለሩፋኤል፡ መኑ፡ ውእቱ፡ ዘኢያረኅርኅ፡ ልቦ፡ ዲቤሃ፡ ወኢይትሀወክ፡ ኵልያቲሁ፡ እምዛቲ፡ ቃል፡ ኵነኔ፡ ወፅአት፡ ዲቤሆሙ፡ እምኔሆሙ፡ ዘአውፅእዎሙ፡ ከመ፡ ዝ።</l>
                  <l n="4">ወኮነ፡ ሶበ፡ ቆመ፡ በቅድመ፡ እግዚአ፡ መናፍስት፡ ከመ፡ ዝ፡ ይቤሎ፡ ቅዱስ፡ ሚካኤል፡ ለሩፋኤል፡ ኢይከውን፡ ሎሙ፡ ምሕረት፡ በውስተ፡ ዐይነ፡ እግዚእ፡ እስመ፡ እግዚአ፡ መናፍስት፡ ተምዕዖሙ፡ እስመ፡ በአምሳለ፡ እግዚእ፡ ይገብሩ።</l>
                  <l n="5">በእንተ፡ ዝ፡ ይመጽእ፡ ላዕሌሆሙ፡ ኵነኔ፡ ዘኅቡእ፡ ለዓለመ፡ ዓለም፡ እስመ፡ ኢ፡ መልአክ፡ ወኢ፡ ብእሲ፡ ኢይትመጠዉ፡ መክፈልቶ፡ አላ፡ እሙንቱ፡ ባሕቲቶሙ፡ ተመጠዉ፡ ኵነኔሆሙ፡ ለዓለመ፡ ዓለም።</l>
               </ab>
            </div>
            <div type="textpart" subtype="chapter" n="69" xml:id="chapter69">
               <label>Chapter 69</label>
               <ab>
                  <l n="1">ወእምድኅረ፡ ዝ፡ ኵነኔ፡ ያደነግፅዎሙ፡ ወያምዕዕዎሙ፡ እስመ፡ ዛተ፡ አርአዩ፡ ለእለ፡ የኀድሩ፡ ዲበ፡ የብስ።</l>
                  <l n="2">ወነዋ፡ አስማቲሆሙ፡ ለእልክቱ፡ መላእክት፡ ወዝ፡ ውእቱ፡ አስማቲሆሙ፡ ቀዳማየ፡ ዚኣሆሙ፡ ስምያዛ፡ ወካልኡ፡ አርስጢቄፋ፡ ወሣልስ፡ አርሜን፡ ወራብዕ፡ ኮክባኤል፡ ወኀምስ፡ ጡርኤል፡ ወሳድስ፡ ሩምያል፡ ወሳብዕ፡ ዳንኤል፡ ወሳምን፡ ኑቃኤል፡ ወታስዕ፡ በራቅኤል፡ ወዐሥር፡ አዛዝኤል፡ ዐሥር፡ ወአሐዱ፡ አርማሮስ፡ ዐሥር፡ ወካልእ፡ በጠርያል፡ ዐሥር፡ ወሣልስ፡ በሰሳኤል፡ ዐሥር፡ ወራብዕ፡ አናንኤል፡ ዐሥር፡ ወኀምስ፡ ጡርያል፡ ዐሥር፡ ወሳድስ፡ ሲማሲፒኤል፡ ዐሥር፡ ወሳብዕ፡ ይተርኤል፡ ዐሥር፡ ወሳምን፡ ቱማኤል፡ ዐሥር፡ ወታስዕ፡ ጠርኤል፡ ዕሥራ፡ ሩማኤል፡ ዕሥራ፡ ወአሐዱ፡ አዛዝኤል።</l>
                  <l n="3">ወእሉ፡ እሙንቱ፡ አርእስተ፡ መላእክቲሆሙ፡ ወአስማቲሆሙ፡ መኰንነ፡ ምእተ፡ ዚኣሆሙ፡ ወመኰንነ፡ ኀምሳ፡ ዚኣሆሙ፡ ወመኰንነ፡ ዐሠርተ፡ ዚኣሆሙ።</l>
                  <l n="4">ስሙ፡ ለቀዳማዊ፡ ይቆን፡ ወዝንቱ፡ ዘአስሐተ፡ ኵሎሙ፡ ደቂቀ፡ መላእክት፡ ወአውረዶሙ፡ ዲበ፡ የብስ፡ ወአስሐቶሙ፡ በአዋልደ፡ ሰብእ።</l>
                  <l n="5">ወካልእ፡ ስሙ፡ አስብኤል፡ ወዝንቱ፡ አመሮሙ፡ ምክረ፡ እኩየ፡ ለደቂቀ፡ መላእክት፡ ቅዱሳን፡ ወአስሐቶሙ፡ ከመ፡ ያማስኑ፡ ሥጋሆሙ፡ በአዋልደ፡ ሰብእ።</l>
                  <l n="6">ወሣልስ፡ ስሙ፡ ጋድርኤል፡ ዝ፡ ውእቱ፡ ዘአርአየ፡ ዝብጠታተ፡ ሞት፡ ለውሉደ፡ ሰብእ፡ ወውእቱ፡ አስሐታ፡ ለሔዋን፡ ወውእቱ፡ አርአየ፡ ንዋየ፡ ሞት፡ ለደቂቀ፡ ሰብእ፡ ወልታ፡ ወድርዐ፡ ወሰይፈ፡ ለቀትል፡ ወኵሎ፡ ንዋየ፡ ሞት፡ ለውሉደ፡ ሰብእ።</l>
                  <l n="7">ወእምነ፡ እዴሁ፡ ወፅአ፡ ዲቤሆሙ፡ ለእለ፡ የኀድሩ፡ ዲበ፡ የብስ፡ እምይእቲ፡ ጊዜ፡ ወእስከ፡ ለዓለም።</l>
                  <l n="8">ወራብዕ፡ ስሙ፡ ፔኔሙዕ፡ ዝ፡ ውእቱ፡ ዘአርአየ፡ ለውሉደ፡ ሰብእ፡ መሪረ፡ ወመዐርዒረ፡ ወአርአዮሙ፡ ኵሎ፡ ኅቡኣተ፡ ጥበቦሙ።</l>
                  <l n="9">ወውእቱ፡ አለበዎሙ፡ ለሰብእ፡ መጽሐፈ፡ በማየ፡ ሕመት፡ ወክርታስ፡ ወበእንተ፡ ዝ፡ ብዙኃን፡ እለ፡ ይስሕቱ፡ እምዓለም፡ ወእስከ፡ ለዓለም፡ ወእስከ፡ ዛቲ፡ ዕለት።</l>
                  <l n="10">እስመ፡ ኢተወልደ፡ ሰብእ፡ ለዘከመ፡ ዝ፡ በቀለም፡ ወበማየ፡ ሕመት፡ ያጽንዑ፡ ሃይማኖቶሙ።</l>
                  <l n="11">እስመ፡ ኢተፈጥረ፡ ሰብእ፡ ዘእንበለ፡ ከመ፡ መላእክት፡ ከመ፡ ይንበሩ፡ ጻድቃነ፡ ወንጹሓነ፡ ወሞት፡ ዘኵሎ፡ ያማስን፡ እምኢገሰሶሙ፡ አላ፡ በዝ፡ አእምሮቶሙ፡ ይትሀጐሉ፡ ወበእንተ፡ ዝንቱ፡ ይበልዐኒ፡ ኀይል።</l>
                  <l n="12">ወኀምስ፡ ስሙ፡ ካዕድያዕ፡ ዝንቱ፡ አርአየ፡ ለውሉደ፡ ሰብእ፡ ኵሎ፡ ዝብጠታተ፡ እኩየ፡ ዘነፍስት፡ ወዘአጋንንት፡ ወዝብጠታተ፡ ፃእፃእ፡ በማሕፀን፡ ከመ፡ ይደቅ፡ ወዝብጠታተ፡ ነፍስ፡ ንስከተ፡ አርዌ፡ ወዝብጠታተ፡ ዘይከውን፡ በቀትር፡ ወልዳ፡ ለአርዌ፡ ዘስሙ፡ ተባዕ።</l>
                  <l n="13">ወዝ፡ ውእቱ፡ ኍልቁ፡ ለክስብኤል፡ ርእሰ፡ መሐላ፡ ዘአርአየ፡ ለቅዱሳን፡ ሶበ፡ የኀድር፡ ልዑል፡ በስብሐት፡ ወስሙ፡ ቤቃ።</l>
                  <l n="14">ወዝንቱ፡ ይቤሎ፡ ለቅዱስ፡ ሚካኤል፡ ያርእዮሙ፡ ስሞ፡ ኅቡአ፡ ከመ፡ ይርአይዎ፡ ለውእቱ፡ ስም፡ ኅቡእ፡ ወከመ፡ ይዝክርዎ፡ በመሐላ፡ ከመ፡ ይርዓዱ፡ እምውእቱ፡ ስም፡ ወመሐላ፡ እለ፡ አርአዩ፡ ለውሉደ፡ ሰብእ፡ ኵሎ፡ ዘኅቡእ።</l>
                  <l n="15">ወዝንቱ፡ ኀይሉ፡ ለዝ፡ መሐላ፡ እስመ፡ ኀያል፡ ውእቱ፡ ወጽኑዕ፡ ወአንበሮ፡ ለዝኩ፡ መሐላ፡ አካዕ፡ በእዴሁ፡ ለቅዱስ፡ ሚካኤል።</l>
                  <l n="16">ወእሉ፡ እሙንቱ፡ ኅቡኣቲሁ፡ ለዝ፡ መሐላ፡ ወጸንዑ፡ በመሐላሁ፡ ወሰማይ፡ ተሰቅለ፡ ዘእንበለ፡ ይትፈጠር፡ ዓለም፡ ወእስከ፡ ለዓለም።</l>
                  <l n="17">ወቦቱ፡ ምድር፡ ተሣረረት፡ ዲበ፡ ማይ፡ ወእምነ፡ ኅቡኣተ፡ አድባር፡ ይመጽኡ፡ ለሕያዋን፡ ላህያት፡ ማያት፡ እምፍጥረተ፡ ዓለም፡ ወእስከ፡ ለዓለም።</l>
                  <l n="18">ወበውእቱ፡ መሐላ፡ ተፈጥረት፡ ባሕር፡ ወመሠረታ፡ ለጊዜ፡ መዓት፡ አንበረ፡ ላቲ፡ ኆፃ፡ ወኢተኀልፍ፡ እምፍጥረተ፡ ዓለም፡ ወእስከ፡ ለዓለም።</l>
                  <l n="19">ወበውእቱ፡ መሐላ፡ ቀላያት፡ ጸንዑ፡ ወቆሙ፡ ወኢይትሐወሱ፡ እመካኖሙ፡ እምዓለም፡ ወእስከ፡ ለዓለም።</l>
                  <l n="20">ወበውእቱ፡ መሐላ፡ ፀሓይ፡ ወወርኅ፡ ይፌጽሙ፡ ምሕዋሮሙ፡ ወኢየኀልፉ፡ እምትእዛዞሙ፡ እምዓለም፡ ወእስከ፡ ለዓለም።</l>
                  <l n="21">ወበውእቱ፡ መሐላ፡ ከዋክብት፡ ይፌጽሙ፡ ምሕዋሮሙ፡ አስማቲሆሙ፡ ይጼውዕ፡ ወያወሥእዎ፡ እምዓለም፡ ወእስከ፡ ለዓለም።</l>
                  <l n="22">ወከመ፡ ዝ፡ ነፍሳቲሆሙ፡ ለማያት፡ ነፍሳቲሆሙ፡ ለነፋሳት፡ ወለኵሎሙ፡ መናፍስቲሆሙ፡ ወፍናዋቲሆሙ፡ እምኵሉ፡ ኅብራተ፡ መናፍስት።</l>
                  <l n="23">ወበህየ፡ ይትዐቀቡ፡ መዛግብተ፡ ቃሉ፡ ለነጐድጓድ፡ ወብርሃኑ፡ ለመብረቅ፡ ወበህየ፡ ይትዐቀቡ፡ መዛግብተ፡ በረድ፡ ወአስሐትያ፡ ወመዛግብተ፡ ጊሜ፡ ወመዛግብተ፡ ዝናም፡ ወጠል።</l>
                  <l n="24">ወኵሎሙ፡ እሙንቱ፡ የአምኑ፡ ወየአኵቱ፡ በቅድመ፡ እግዚአ፡ መናፍስት፡ ወይሴብሑ፡ በኵሉ፡ ኀይሎሙ፡ ወሲሳዮሙ፡ በኵሉ፡ አኰቴት፡ ይእቲ፡ ወየአኵቱ፡ ወይሴብሑ፡ ወያሌዕሉ፡ በስሙ፡ ለእግዚአ፡ መናፍስት፡ ለዓለመ፡ ዓለም።</l>
                  <l n="25">ወዲቤሆሙ፡ ጸንዐ፡ ዝ፡ መሐላ፡ ወይትዐቀቡ፡ ቦቱ፡ ወፍናዋቲሆሙ፡ ይትዐቀቡ፡ ወምሕዋራቲሆሙ፡ ኢይማስን።</l>
                  <l n="26">ወኮኖሙ፡ ፍሥሓ፡ ዐቢየ፡ ወባረኩ፡ ወሰብሑ፡ ወአልዐሉ፡ በእንተ፡ ዘተከሥተ፡ ሎሙ፡ ስሙ፡ ለወልደ፡ ዕጓለ፡ እመሕያው።</l>
                  <l n="27">ወነበረ፡ ዲበ፡ መንበረ፡ ስብሐቲሁ፡ ወርእሱሰ፡ ለኵነኔ፡ ተውህበ፡ ሎቱ፡ ለወልደ፡ ዕጓለ፡ እመሕያው፡ ወያኀልፍ፡ ወያማስን፡ ኃጥኣነ፡ እምገጸ፡ ለምድር፡ ወእለ፡ አስሐትዎ፡ ለዓለም።</l>
                  <l n="28">በሰናስል፡ ይትአሰሩ፡ ወበማኅበሮሙ፡ ዘሙስና፡ ይትዐጸዉ፡ ወኵሉ፡ ምግባሮሙ፡ የኀልፍ፡ እምቅድመ፡ ገጻ፡ ለምድር።</l>
                  <l n="29">ወእምይእዜሰ፡ ኢይከውን፡ ዘይማስን፡ እስመ፡ ወልደ፡ ብእሲ፡ ተርእየ፡ ወነበረ፡ ዲበ፡ መንበረ፡ ስብሐቲሁ፡ ወኵሉ፡ እኩይ፡ እምቅድመ፡ ገጹ፡ የኀልፍ፡ ወየሐውር፡ ወይነግሩ፡ ለውእቱ፡ ወልደ፡ ብእሲ፡ ወይጸንዕ፡ በቅድመ፡ እግዚአ፡ መናፍስት፡ ወዝ፡ ውእቱ፡ ሣልስ፡ ምሳሌ፡ ዘሄኖክ።</l>
               </ab>
            </div>
            <div type="textpart" subtype="chapter" n="70" xml:id="chapter70">
               <label>Chapter 70</label>
               <ab>
                  <l n="1">ወኮነ፡ እምድኅረ፡ ዝ፡ ተለዐለ፡ ስሙ፡ ሕያው፡ በኀቤሁ፡ ለውእቱ፡ ወልደ፡ ዕጓለ፡ እመሕያው፡ ወኀበ፡ እግዚአ፡ መናፍስት፡ እምእለ፡ የኀድሩ፡ ዲበ፡ የብስ።</l>
                  <l n="2">ወተለዐለ፡ በሠረገላተ፡ መንፈስ፡ ወወፅአ፡ ስም፡ በማእከሎሙ።</l>
                  <l n="3">ወእምይእቲ፡ ዕለት፡ ኢተስሕብኩ፡ በማእከሎሙ፡ ወአንበረኒ፡ በማእከለ፡ ክልኤቱ፡ መናፍስት፡ በማእከለ፡ መስዕ፡ ወዐረብ፡ በኀበ፡ ነሥኡ፡ አሕባላተ፡ መላእክት፡ ከመ፡ ይስፍሩ፡ ሊተ፡ መካነ፡ ለኅሩያን፡ ወለጻድቃን።</l>
                  <l n="4">ወበህየ፡ ርኢኩ፡ አበወ፡ ቀደምተ፡ ወጻድቃነ፡ እለ፡ እምዓለም፡ በውእቱ፡ መካን፡ የኀድሩ።</l>
               </ab>
            </div>
            <div type="textpart" subtype="chapter" n="71" xml:id="chapter71">
               <label>Chapter 71</label>
               <ab>
                  <l n="1">ወኮነ፡ እምድኅረ፡ ዝ፡ ከመ፡ ትትከበት፡ መንፈስየ፡ ወትዕርግ፡ ውስተ፡ ሰማየ፡ ሰማያት፡ ርኢክዎሙ፡ ለውሉዶሙ፡ ለመላእክት፡ ቅዱሳን፡ ይከይዱ፡ ዲበ፡ ላህበ፡ እሳት፡ ወአልባሲሆሙ፡ ጸዐዳ፡ ወዐጽፎሙኒ፡ ወብርሃነ፡ ገጾሙ፡ ከመ፡ በረድ።</l>
                  <l n="2">ወርኢኩ፡ ክልኤተ፡ አፍላገ፡ እሳት፡ ወብርሃነ፡ ዝኩ፡ እሳት፡ ከመ፡ ያክንት፡ ያበርህ፡ ወወደቁ፡ በገጽየ፡ በቅድመ፡ እግዚአ፡ መናፍስት።</l>
                  <l n="3">ወሚካኤል፡ መልአክ፡ አሐዱ፡ እምአርእስተ፡ መላእክት፡ አኀዘኒ፡ እዴየ፡ ዘየማን፡ ወአንሥአኒ፡ ወአውፅአኒ፡ ኀበ፡ ኵሉ፡ ኅቡኣተ፡ ምሕረት፡ ወኅቡኣተ፡ ጽድቅ።</l>
                  <l n="4">ወአርአየኒ፡ ኵሎ፡ ኅቡኣተ፡ አጽናፈ፡ ሰማይ፡ ወኵሎ፡ መዛግብተ፡ ከዋክብት፡ ወብርሃናት፡ ኵሎሙ፡ እምኀበ፡ ይወፅኡ፡ ለገጸ፡ ቅዱሳን።</l>
                  <l n="5">ወከበቶ፡ መንፈስ፡ ለሄኖክ፡ ውስተ፡ ሰማየ፡ ሰማያት፡ ወርኢኩ፡ በህየ፡ ማእከለ፡ ዝኩ፡ ብርሃን፡ ከመ፡ ቦቱ፡ ዘይትነደቅ፡ እምእብነ፡ አስሐትያ፡ ወበማእከለ፡ እሙንቱ፡ አእባን፡ ልሳናተ፡ እሳት፡ ሕያው።</l>
                  <l n="6">ወርእየት፡ መንፈስየ፡ ዐውደ፡ ዘየዐውዶ፡ ለውእቱ፡ ቤት፡ እሳት፡ እምአርባዕቱ፡ አጽናፊሁ፡ ለውእቱ፡ ፈለግ፡ ምሉኣነ፡ እሳት፡ ሕያው፡ ወየዐውድዎ፡ ለውእቱ፡ ቤት።</l>
                  <l n="7">በዐውዱ፡ ኪሩቤል፡ ወሱራፌል፡ ወአፍኒን፡ እሉ፡ እሙንቱ፡ እለ፡ ኢይነውሙ፡ ወየዐቅቡ፡ መንበረ፡ ስብሐቲሁ።</l>
                  <l n="8">ወርኢኩ፡ መላእክተ፡ እለ፡ ኢይትኌለቁ፡ አእላፈ፡ አእላፋት፡ ወትእልፊተ፡ አእላፋት፡ ዘየዐውድዎ፡ ለውእቱ፡ ቤት፡ ወሚካኤል፡ ወገብርኤል፡ ፋኑኤል፡ ወሩፋኤል፡ ወመላእክት፡ ቅዱሳን፡ እለ፡ መልዕልተ፡ ሰማያት፡ ይበውኡ፡ ወይወፅኡ፡ በውእቱ፡ ቤት።</l>
                  <l n="9">ወወፅኡ፡ እምውእቱ፡ ቤት፡ ሚካኤል፡ ወገብርኤል፡ ሩፋኤል፡ ወፋኑኤል፡ ወብዙኃን፡ ቅዱሳን፡ መላእክት፡ እለ፡ አልቦሙ፡ ኍልቊ።</l>
                  <l n="10">ወምስሌሆሙ፡ ርእሰ፡ መዋዕል፡ ወርእሱ፡ ኮነ፡ ከመ፡ ፀምር፡ ጸዐዳ፡ ወንጹሕ፡ ወልብሱ፡ ዘኢይተረጐም።</l>
                  <l n="11">ወወደቁ፡ በገጽየ፡ ወኵሉ፡ ሥጋየ፡ ተመስወ፡ ወመንፈስየ፡ ተወለጠ፡ ወጸራሕኩ፡ በቃል፡ ዐቢይ፡ በመንፈሰ፡ ኀይል፡ ወባረኩ፡ ወሰባሕኩ፡ ወአልዐልኩ።</l>
                  <l n="12">ወእላ፡ በረከታት፡ እለ፡ ወፅኣ፡ እምአፉየ፡ ኮና፡ ሥሙራተ፡ በቅድመ፡ ዝኩ፡ ርእሰ፡ መዋዕል።</l>
                  <l n="13">ወመጽአ፡ ውእቱ፡ ርእሰ፡ መዋዕል፡ ምስለ፡ ሚካኤል፡ ወገብርኤል፡ ሩፋኤል፡ ወፋኑኤል፡ ወአእላፍ፡ ወትእልፊተ፡ አእላፋት፡ መላእክት፡ እለ፡ አልቦሙ፡ ኍልቊ።</l>
                  <l n="14">ወመጽአ፡ ኀቤየ፡ ውእቱ፡ መልአክ፡ ወበቃሉ፡ አምኀኒ፡ ወይቤለኒ፡ አንተ፡ ውእቱ፡ ወልደ፡ ብእሲ፡ ዘተወለድከ፡ ለጽድቅ፡ ወጽድቅ፡ ላዕሌከ፡ ኀደረ፡ ወጽድቁ፡ ለርእሰ፡ መዋዕል፡ ኢየኀድገከ።</l>
                  <l n="15">ወይቤለኒ፡ ይጼውዕ፡ ለከ፡ ሰላመ፡ በስሙ፡ ለዓለመ፡ ዓለም፡ ዘይከውን፡ እስመ፡ እምህየ፡ ወፅአ፡ ሰላም፡ እምፍጥረተ፡ ዓለም፡ ወከመ፡ ዝ፡ ይከውን፡ ለከ፡ ለዓለም፡ ወለዓለመ፡ ዓለም።</l>
                  <l n="16">ወኵሉ፡ ይከውን፡ ወየሐውር፡ ዲበ፡ ፍኖትከ፡ እንዘ፡ ጽድቅ፡ ኢየኀድገከ፡ ለዓለም፡ ወምስሌከ፡ ማኅደሪሆሙ፡ ወምስሌከ፡ ክፍሎሙ፡ ወእምኔከ፡ ኢይትሌለዩ፡ ለዓለም፡ ወለዓለመ፡ ዓለም።</l>
                  <l n="17">ወከመ፡ ዝ፡ ይከውን፡ ኑኀ፡ መዋዕል፡ ምስለ፡ ውእቱ፡ ወልደ፡ ዕጓለ፡ እመሕያው፡ ወሰላም፡ ይከውን፡ ለጻድቃን፡ ወፍኖቱ፡ ርቱዕ፡ ለጻድቃን፡ በስመ፡ እግዚአ፡ መናፍስት፡ ለዓለመ፡ ዓለም።</l>
               </ab>
            </div>
            <div type="textpart" subtype="chapter" n="72" xml:id="chapter72">
               <label>Chapter 72</label>
               <ab>
                  <l n="1">መጽሐፈ፡ ሚጠተ፡ ብርሃናተ፡ ሰማይ፡ አሐዱ፡ አሐዱ፡ ዘከመ፡ ሀለዉ፡ በበ፡ ሕዘቢሆሙ፡ አሐዱ፡ አሐዱ፡ በበ፡ ሥልጣኖሙ፡ ወበበ፡ ዘመኖሙ፡ አሐዱ፡ አሐዱ፡ በበ፡ ስሞሙ፡ ወሙላዳቲሆሙ፡ ወበበ፡ አውራኂሆሙ፡ እለ፡ አርአየኒ፡ ኡርኤል፡ መልአክ፡ ቅዱስ፡ ዘሀሎ፡ ምስሌየ፡ ዘውእቱ፡ መራሒሆሙ፡ ወኵሎ፡ መጽሐፎሙ፡ በከመ፡ ውእቱ፡ አርአየኒ፡ ወበከመ፡ ኵሉ፡ ዓመተ፡ ዓለም፡ ወእስከ፡ ለዓለም፡ እስከ፡ ይትገበር፡ ግብር፡ ሐዲስ፡ ዘይነብር፡ እስከ፡ ለዓለም።</l>
                  <l n="2">ወዝንቱ፡ ውእቱ፡ ትእዛዝ፡ ቀዳማዊ፡ ዘብርሃናት፡ ፀሓይ፡ ብርሃን፡ ሙፃኡ፡ በኀዋኅወ፡ ሰማይ፡ እለ፡ መንገለ፡ ጽባሕ፡ ወምዕራቢሁ፡ በኀዋኅወ፡ ሰማይ፡ ዘምዕራብ።</l>
                  <l n="3">ወርኢኩ፡ ስሱ፡ ኀዋኅወ፡ እለ፡ እምኀበ፡ ይወፅእ፡ ፀሓይ፡ ወስሱ፡ ኀዋኅወ፡ እለ፡ ኀበ፡ የዐርብ፡ ፀሓይ፡ ወወርኅ፡ በውእቶን፡ ኀዋኅው፡ ይሠርቅ፡ ወየዐርብ፡ ወመራሕያኒሆሙ፡ ለከዋክብተ፡ ሰማይ፡ ምስለ፡ እለ፡ ይመርሕዎሙ፡ ስድስቱ፡ በጽባሕ፡ ወስድስቱ፡ በምዕራበ፡ ፀሓይ፡ ወኵሎሙ፡ አሐዱ፡ አሐዱ፡ እምድኅረ፡ ካልኡ፡ ርቱዕ፡ ወመሳክው፡ ብዙኃት፡ እምየማኑ፡ ወእምጸጋሙ፡ ለዝኩ፡ ኆኅት።</l>
                  <l n="4">ወቀዳሚ፡ ይወፅእ፡ ብርሃን፡ ዘየዐቢ፡ ዘስሙ፡ ፀሓይ፡ ወክበበ፡ ዚኣሁ፡ ከመ፡ ክበበ፡ ሰማይ፡ ወኵለንታሁ፡ ምሉእ፡ እሳተ፡ ዘያበርህ፡ ወያውዒ።</l>
                  <l n="5">ወሠረገላተ፡ በኀበ፡ የዐርግ፡ ነፋስ፡ ይነፍኅ፡ ወየዐርብ፡ ፀሓይ፡ እምሰማይ፡ ወይገብእ፡ እንተ፡ መስዕ፡ ከመ፡ ይሑር፡ ምሥራቀ፡ ወይትመራሕ፡ ከመ፡ ይባእ፡ ኀበ፡ ዝኩ፡ ኆኅት፡ ወያበርህ፡ በገጸ፡ ሰማይ።</l>
                  <l n="6">ወከመ፡ ዝ፡ ይወፅእ፡ በወርኅ፡ ቀዳማዊ፡ በኆኅት፡ ዐባይ፡ ወይወፅእ፡ እንተ፡ ይእቲ፡ ራብዕት፡ እምእልኩ፡ ኀዋኅው፡ ስድስቱ፡ እለ፡ መንገለ፡ ምሥራቀ፡ ፀሓይ።</l>
                  <l n="7">ወበይእቲ፡ ራብዕት፡ ኆኅት፡ እንተ፡ እምኔሃ፡ ይወፅእ፡ ፀሓይ፡ በወርኅ፡ ቀዳማዊ፡ ባቲ፡ ዐሡሩ፡ ወክልኤ፡ ኀዋኅው፡ ርኅዋት፡ ዘእምኔሆን፡ ይወፅእ፡ ላህብ፡ ሶበ፡ ይትረኀዉ፡ እምዘመነ፡ ዚኣሆሙ።</l>
                  <l n="8">ሶበ፡ ይሠርቅ፡ ፀሓይ፡ እምሰማይ፡ ይወፅእ፡ እንተ፡ ይእቲ፡ ራብዕት፡ ኆኅት፡ ሠላሳ፡ ጽባሐ፡ ወበራብዕት፡ ኆኅት፡ እንተ፡ እምዕራበ፡ ሰማይ፡ ርቱዐ፡ ይወርድ።</l>
                  <l n="9">ወበእማንቱ፡ መዋዕል፡ ትነውኅ፡ ዕለት፡ እምዕለት፡ ወተኀጽር፡ ሌሊት፡ እምሌሊት፡ እስከ፡ ሠላሳ፡ ጽባሕ።</l>
                  <l n="10">ወበይእቲ፡ ዕለት፡ ትነውኅ፡ ካዕበተ፡ ዕለት፡ እምሌሊት፡ ወትከውን፡ ዕለት፡ ጥንቁቀ፡ ዐሠርተ፡ ክፍለ፡ ወትከውን፡ ሌሊት፡ ሰመንተ፡ ክፍለ።</l>
                  <l n="11">ወይወፅእ፡ ፀሓይ፡ እምይእቲ፡ ራብዕት፡ ኆኅት፡ ወየዐርብ፡ በራብዕት፡ ኆኅት፡ ወይገብእ፡ ውስተ፡ ኀምስት፡ ኆኅት፡ እንተ፡ ጽባሕ፡ ሠላሳ፡ ጽባሐ፡ ወይወፅእ፡ እምኔሃ፡ ወየዐርብ፡ ውስተ፡ ኀምስት፡ ኆኅት።</l>
                  <l n="12">ወአሜሃ፡ ትነውኅ፡ ዕለት፡ ክልኤተ፡ እደ፡ ወትከውን፡ ዕለት፡ ዐሠርተ፡ ወአሐደ፡ ክፍለ፡ ወተኀጽር፡ ሌሊት፡ ወትከውን፡ ሰብዐተ፡ ክፍለ።</l>
                  <l n="13">ወይገብእ፡ ፀሓይ፡ ለጽባሕ፡ ወይበውእ፡ ውስተ፡ ሳድስት፡ ኆኅት፡ ወይወፅእ፡ ወየዐርብ፡ በሳድስት፡ ኆኅት፡ ሠላሳ፡ ወአሐደ፡ ጽባሐ፡ በእንተ፡ ትእምርተ፡ ዚኣሃ።</l>
                  <l n="14">ወበይእቲ፡ ዕለት፡ ትነውኅ፡ ዕለት፡ እምሌሊት፡ ወትከውን፡ ዕለት፡ ካዕበተ፡ ሌሊት፡ ወትከውን፡ ዕለት፡ ዐሠርተ፡ ወክልኤተ፡ ክፍለ፡ ወተኀጽር፡ ሌሊት፡ ወትከውን፡ ስድስተ፡ ክፍለ።</l>
                  <l n="15">ወይትነሣእ፡ ፀሓይ፡ ከመ፡ ትኅጽር፡ ዕለት፡ ወትኑኅ፡ ሌሊት፡ ወይገብእ፡ ፀሓይ፡ ለጽባሕ፡ ወይበውእ፡ ውስተ፡ ሳድስት፡ ኆኅት፡ ወይሠርቅ፡ እምኔሃ፡ ወየዐርብ፡ ሠላሳ፡ ጽባሕ።</l>
                  <l n="16">ወሶበ፡ ተፈጸመ፡ ሠላሳ፡ ጽባሕ፡ ተሐጽጽ፡ መዓልት፡ ወትከውን፡ አሐደ፡ ክፍለ፡ ጥንቁቀ፡ ወትከውን፡ ዕለት፡ ዐሠርተ፡ ወአሐደ፡ ክፍለ፡ ወሌሊት፡ ሰብዐተ፡ ክፍለ።</l>
                  <l n="17">ወይወፅእ፡ ፀሓይ፡ እምነ፡ ምዕራብ፡ እምይእቲ፡ ሳድስት፡ ኆኅት፡ ወየሐውር፡ ምሥራቀ፡ ወይሠርቅ፡ በኀምስት፡ ኆኅት፡ ሠላሳ፡ ጽባሐ፡ ወየዐርብ፡ በምዕራብ፡ ካዕበ፡ በኀምስት፡ ኆኅት፡ እንተ፡ ምዕራብ።</l>
                  <l n="18">ወበይእቲ፡ ዕለት፡ ተሐጽጽ፡ ዕለት፡ ክልኤተ፡ ክፍለ፡ ወትከውን፡ ዕለት፡ ዐሠርተ፡ ክፍለ፡ ወሌሊት፡ ሰመንተ፡ ክፍለ።</l>
                  <l n="19">ወይወፅእ፡ ፀሓይ፡ እምይእቲ፡ ኀምስት፡ ኆኅት፡ ወየዐርብ፡ በኀምስት፡ ኆኅት፡ እንተ፡ ምዕራብ፡ ወይሠርቅ፡ በራብዕት፡ ኆኅት፡ በእንተ፡ ትእምርተ፡ ዚኣሃ፡ ሠላሳ፡ ወአሐደ፡ ጽባሐ፡ ወየዐርብ፡ በምዕራብ።</l>
                  <l n="20">ወበይእቲ፡ ዕለት፡ ይትዔረይ፡ መዓልት፡ ምስለ፡ ሌሊት፡ ወይከውን፡ ዕሩየ፡ ወትከውን፡ ሌሊት፡ ተስዓተ፡ ክፍለ፡ ወመዓልት፡ ተስዓተ፡ ክፍለ።</l>
                  <l n="21">ወይወፅእ፡ ፀሓይ፡ እምይእቲ፡ ኆኅት፡ ወየዐርብ፡ በምዕራብ፡ ወይገብእ፡ ለጽባሕ፡ ወይወፅእ፡ በሣልስት፡ ኆኅት፡ ሠላሳ፡ ጽባሐ፡ ወየዐርብ፡ በምዕራብ፡ በሣልስት፡ ኆኅት።</l>
                  <l n="22">ወበይእቲ፡ ዕለት፡ ትነውኅ፡ ሌሊት፡ እምሌሊት፡ እስከ፡ ሠላሳ፡ ጽባሕ፡ ወተኀጽር፡ ዕለት፡ እምዕለት፡ እስከ፡ ሠላሳ፡ ዕለት፡ ወትከውን፡ ሌሊት፡ ዐሠርተ፡ ክፍለ፡ ጥንቁቀ፡ ወመዓልት፡ ሰመንተ፡ ክፍለ።</l>
                  <l n="23">ወይወፅእ፡ ፀሓይ፡ እምይእቲ፡ ሣልስት፡ ኆኅት፡ ወየዐርብ፡ በሣልስት፡ ኆኅት፡ በዐረብ፡ ወይገብእ፡ ውስተ፡ ምሥራቅ፡ ወይወፅእ፡ ፀሓይ፡ ውስተ፡ ካልእት፡ ኆኅት፡ እምሥራቅ፡ ሠላሳ፡ ጽባሐ፡ ወከመ፡ ዝ፡ የዐርብ፡ በካልእ፡ ኆኅት፡ በምዕራበ፡ ሰማይ።</l>
                  <l n="24">ወበይእቲ፡ ዕለት፡ ትከውን፡ ሌሊት፡ ዐሠርተ፡ ወአሐደ፡ ክፍለ፡ ወዕለት፡ ሰብዐተ፡ ክፍለ።</l>
                  <l n="25">ወይወፅእ፡ ፀሓይ፡ በይእቲ፡ ዕለት፡ እምይእቲ፡ ካልእት፡ ኆኅት፡ ወየዐርብ፡ በምዕራብ፡ በካልእ፡ ኆኅት፡ ወይገብእ፡ በምሥራቅ፡ ወይወፅእ፡ በአሐቲ፡ ኆኅት፡ ሠላሳ፡ ወአሐደ፡ ጽባሐ፡ በእንተ፡ ትእምርተ፡ ዚኣየ፡ ወየዐርብ፡ በምዕራብ፡ በአሐቲ፡ ኆኅት።</l>
                  <l n="26">ወበይእቲ፡ ዕለት፡ ትነውኅ፡ ሌሊት፡ ወትከውን፡ ካዕበታ፡ ለዕለት፡ ወትከውን፡ ሌሊት፡ ዐሠርተ፡ ወክልኤተ፡ ክፍለ፡ ጥንቁቀ፡ ወመዓልት፡ ሰብዐተ፡ ክፍለ።</l>
                  <l n="27">ወፈጸመ፡ ፀሓይ፡ አርእስቲሁ፡ ወዳግመ፡ የዐውድ፡ ዲበ፡ እሉ፡ አርእስቲሁ፡ ወይበውእ፡ በውእቱ፡ ኆኅት፡ ሠላሳ፡ ጽባሐ፡ ወበምዕራብኒ፡ በአንጻሪሁ፡ የዐርብ።</l>
                  <l n="28">ወበይእቲ፡ ዕለት፡ ተኀጽር፡ እምኑኃ፡ አሐደ፡ እደ፡ ዝ፡ ውእቱ፡ ክፍል፡ አሐዱ፡ ወትከውን፡ ሌሊት፡ ዐሠርተ፡ ወአሐደ፡ ክፍለ፡ ወመዓልት፡ አሐደ፡ ክፍለ።</l>
                  <l n="29">ወገብአ፡ ፀሓይ፡ ወቦአ፡ ውስተ፡ ካልእ፡ ኆኅት፡ እንተ፡ ምሥራቅ፡ ወይገብእ፡ ዲበ፡ ዝኩ፡ አርእስቲሁ፡ ሠላሳ፡ ጽባሐ፡ ይሠርቅ፡ ወየዐርብ።</l>
                  <l n="30">ወበይእቲ፡ ዕለት፡ ተኀጽር፡ ሌሊት፡ እምኑኃ፡ ወትከውን፡ ሌሊት፡ ዐሠርተ፡ ክፍለ፡ ወመዓልት፡ ሰመንተ፡ ክፍለ።</l>
                  <l n="31">ወበይእቲ፡ ዕለት፡ ይወፅእ፡ ፀሓይ፡ እምይእቲ፡ ካልእት፡ ኆኅት፡ ወየዐርብ፡ በምዕራብ፡ ወይገብእ፡ ምሥራቀ፡ ወይሠርቅ፡ በሣልስት፡ ኆኅት፡ ሠላሳ፡ ወአሐደ፡ ጽባሐ፡ በእንተ፡ ትእምርተ፡ ዚኣሃ፡ ወየዐርብ፡ በምዕራበ፡ ሰማይ።</l>
                  <l n="32">ወበይእቲ፡ ዕለት፡ ተኀጽር፡ ሌሊት፡ ወትከውን፡ ተስዓተ፡ ክፍለ፡ ወዕለት፡ ትከውን፡ ተስዓተ፡ ክፍለ፡ ወይትዔረይ፡ ሌሊት፡ ምስለ፡ መዓልት፡ ወይከውን፡ ዓመት፡ ጥንቁቀ፡ መዋዕለ፡ ሠለስተ፡ ምእተ፡ ስሳ፡ ወረቡዐ።</l>
                  <l n="33">ወኑኃ፡ ለዕለት፡ ወለሌሊት፡ ወሕጸራ፡ ለዕለት፡ ወለሌሊት፡ በምሕዋረ፡ ፀሓይ፡ ውእቱ፡ ይትሌለይ።</l>
                  <l n="34">ወበእንቲኣሁ፡ ይነውኅ፡ ምሕዋሪሁ፡ ወዕለት፡ እምዕለት፡ ይቀርብ፡ ወሌሊት፡ እምሌሊት፡ ይቀርብ።</l>
                  <l n="35">ወዝ፡ ውእቱ፡ ትእዛዙ፡ ወምሕዋሩ፡ ለፀሓይ፡ ወምግባኡ፡ ወሶበ፡ ይገብእ፡ ለእንተ፡ ስሳ፡ ይገብእ፡ ወይወፅእ፡ ወዝ፡ ውእቱ፡ ብርሃን፡ ዐቢይ፡ ዘለዓለም፡ ዘይሰመይ፡ ፀሓየ፡ ለዓለመ፡ ዓለም።</l>
                  <l n="36">ወዝንቱ፡ ውእቱ፡ ዘይወፅእ፡ ብርሃን፡ ዐቢይ፡ ዘይሰመይ፡ በአርአያ፡ ዚኣሁ፡ በከመ፡ አዘዘ፡ እግዚእ።</l>
                  <l n="37">ወከመ፡ ዝ፡ ይወፅእ፡ ወይበውእ፡ ኢየሐጽጽ፡ ወኢየዐርፍ፡ አላ፡ ይረውጽ፡ መዓልተ፡ ወሌሊተ፡ በሠረገላ፡ ወብርሃነ፡ ዚኣሁ፡ ሰብዐተ፡ እደ፡ ያበርህ፡ እምዘወርኅ፡ ወአምጣኒሆሙ፡ ለክልኤሆሙ፡ ዘውግ።</l>
               </ab>
            </div>
            <div type="textpart" subtype="chapter" n="73" xml:id="chapter73">
               <label>Chapter 73</label>
               <ab>
                  <l n="1">ወድኅሬሁ፡ ለዝ፡ ትእዛዝ፡ ርኢኩ፡ ካልአ፡ ትእዛዘ፡ ለብርሃን፡ ንኡስ፡ ዘስሙ፡ ወርኅ።</l>
                  <l n="2">ወክበቡ፡ ከመ፡ ክበበ፡ ሰማይ፡ ወሠረገላ፡ ዚኣሁ፡ በኀበ፡ ይጼዐን፡ ነፋሰ፡ ይነፍኅ፡ ወበመስፈርት፡ ይትወሀብ፡ ሎቱ፡ ብርሃን።</l>
                  <l n="3">ወበኵሉ፡ ወርኅ፡ ሙፃኢሁ፡ ወሙባኢሁ፡ ይትዌለጥ፡ ወመዋዕሊሁ፡ ከመ፡ መዋዕለ፡ ፀሓይ፡ ወሶበ፡ ይዔሪ፡ ከዊነ፡ ብርሃኑ፡ ይከውን፡ ብርሃኑ፡ ሳብዐየ፡ እደ፡ እምብርሃነ፡ ፀሓይ።</l>
                  <l n="4">ወከመ፡ ዝ፡ ይሠርቅ፡ ወርእሱ፡ ዘመንገለ፡ ጽባሕ፡ ይወፅእ፡ ሠላሳ፡ በሠላሳ፡ ጽባሕ፡ ወበይእቲ፡ ዕለት፡ ያስተርኢ፡ ወይከውን፡ ለክሙ፡ ርእሰ፡ ወርኅ፡ ሠላሳ፡ ጽባሐ፡ ምስለ፡ ፀሓይ፡ በኆኅት፡ እንተ፡ ይወፅእ፡ ፀሓይ።</l>
                  <l n="5">ወመንፈቁ፡ ርሑቅ፡ ሰብዐቱ፡ እድ፡ አሐዱ፡ ወኵሉ፡ ክበበ፡ ዚኣሁ፡ በክ፡ ዘአልቦቱ፡ ብርሃነ፡ ዘእንበለ፡ ሳብዒት፡ እደ፡ ዚኣሁ፡ እምዐሠርቱ፡ ወአርባዕቱ፡ እደ፡ ብርሃኑ።</l>
                  <l n="6">ወበዕለተ፡ ይነሥእ፡ ሳብዐየ፡ እደ፡ መንፈቀ፡ ብርሃኑ፡ ይከውን፡ ሰብዐቱ፡ ሰብዐተ፡ እድ፡ አሐቲ፡ ወመንፈቃ።</l>
                  <l n="7">የዐርብ፡ ምስለ፡ ፀሓይ፡ ወሶበ፡ ይሠርቅ፡ ፀሓይ፡ ይሠርቅ፡ ወርኅ፡ ምስሌሁ፡ ወይነሥእ፡ መንፈቀ፡ እደ፡ ብርሃን፡ ወበይእቲ፡ ሌሊት፡ በርእሰ፡ ጽባሐ፡ ዚኣሁ፡ በቅድመ፡ ዕለቱ፡ ለወርኅ፡ የዐርብ፡ ወርኅ፡ ምስለ፡ ፀሓይ፡ ወይጸልም፡ በይእቲ፡ ሌሊት፡ ሰብዐቱ፡ ወስድስቱ፡ እድ፡ ወንፍቃ።</l>
                  <l n="8">ወይሠርቅ፡ በይእቲ፡ ዕለት፡ ሳብዐየ፡ እደ፡ ጥንቁቀ፡ ወይወፅእ፡ ወይጸንን፡ እምሥራቀ፡ ፀሓይ፡ ወያበርህ፡ በተረፈ፡ ዕለቱ፡ ሰብዐተ፡ ወሰብዐተ፡ እደ።</l>
               </ab>
            </div>
            <div type="textpart" subtype="chapter" n="74" xml:id="chapter74">
               <label>Chapter 74</label>
               <ab>
                  <l n="1">ወካልአ፡ ምሕዋረ፡ ወትእዛዘ፡ ርኢኩ፡ ሎቱ፡ እንተ፡ በውእቱ፡ ትእዛዝ፡ ይገብር፡ ምሕዋሮ፡ ዘአውራኅ።</l>
                  <l n="2">ወኵሎ፡ አርአየኒ፡ ኡርኤል፡ መልአክ፡ ቅዱስ፡ ዘውእቱ፡ መራሒሆሙ፡ ለኵሎሙ፡ ወምንባሪሆሙ፡ ጸሐፍኩ፡ በከመ፡ አርአየኒ፡ ወጸሐፍኩ፡ አውራኂሆሙ፡ በከመ፡ ሀለዉ፡ ወርእየተ፡ ብርሃኖሙ፡ እስከ፡ ተፈጸመ፡ ዐሠርቱ፡ ወኀምስቱ፡ መዋዕል።</l>
                  <l n="3">በአሐዱ፡ ሰብዐተ፡ ሰብዐተ፡ እደ፡ ይፌጽም፡ ኵሎ፡ ብርሃኖ፡ በምሥራቅ፡ ወበበ፡ ሰብዐቱ፡ ሰብዐቱ፡ እድ፡ ይፌጽም፡ ኵሎ፡ ጽልመቶ፡ በምዕራብ።</l>
                  <l n="4">ወበአውራኅ፡ እሙራት፡ ይፌጽም፡ ምዕራባቲሁ፡ ወበአውራኅ፡ እሙራት፡ የሐውር፡ ምሕዋሪሁ፡ አሐደ፡ አሐደ።</l>
                  <l n="5">በክልኤቱ፡ ወርኅ፡ የዐርብ፡ ምስለ፡ ፀሓይ፡ በእሉ፡ ክልኤቱ፡ ኀዋኅው፡ እለ፡ በማእከል፡ በሣልስ፡ ወበራብዕ፡ ኆኅት።</l>
                  <l n="6">ይወፅእ፡ ሰብዐተ፡ መዋዕለ፡ ወየዐውድ፡ ወይገብእ፡ ካዕበ፡ በኆኅት፡ እንተ፡ ይወፅእ፡ ፀሓይ፡ ወበውእቱ፡ ይፌጽም፡ ኵሎ፡ ብርሃኖ፡ ወይጸንን፡ እምፀሓይ፡ ወይበውእ፡ ሰሙነ፡ መዋዕለ፡ በሳድስት፡ ኆኅት፡ እንተ፡ እምኔሃ፡ ይወፅእ፡ ፀሓይ።</l>
                  <l n="7">ወሶበ፡ ይወፅእ፡ ፀሓይ፡ እምራብዕት፡ ኆኅት፡ ይወፅእ፡ ሰቡዐ፡ መዋዕለ፡ እስከ፡ ይወፅእ፡ እምነ፡ ኀምስት፡ ወካዕበ፡ ይገብእ፡ ሰቡዐ፡ መዋዕለ፡ በኆኅት፡ ራብዕ፡ ወይፌጽም፡ ኵሎ፡ ብርሃኖ፡ ወይጸንን፡ ወይበውእ፡ በቀዳሚት፡ ኆኅት፡ ሰሙነ፡ መዋዕለ።</l>
                  <l n="8">ወካዕበ፡ ይገብእ፡ ሰቡዐ፡ መዋዕለ፡ በራብዕት፡ ኆኅት፡ እንተ፡ እምኔሃ፡ ይወፅእ፡ ፀሓይ።</l>
                  <l n="9">ወከመ፡ ዝ፡ ርኢኩ፡ ምንባሮሙ፡ በከመ፡ ሥርዐተ፡ አውራኂሆሙ፡ ይሠርቅ፡ ወየዐርብ፡ ፀሐይ።</l>
                  <l n="10">ወበእማንቱ፡ መዋዕል፡ ኀምስቱ፡ ዓመት፡ ወይበጽሖ፡ ለፀሓይ፡ ሠላሳ፡ መዋዕል፡ ወኵሎሙ፡ መዋዕላት፡ ይበጽሕዎ፡ ለአሐዱ፡ ዓመት፡ እምእልኩ፡ ኀምስቱ፡ ዓመት፡ ተመሊኦሙ፡ ይከውኑ፡ ሠለስተ፡ ምእተ፡ ወስሳ፡ ወረቡዐ፡ መዋዕለ።</l>
                  <l n="11">ወይበጽሕ፡ ምብጻሒሆሙ፡ ለፀሓይ፡ ወለከዋክብት፡ ስሱ፡ መዋዕል፡ እምኀምስቱ፡ ዓመታት፡ በበ፡ ስሱ፡ ይበጽሖሙ፡ ሠላሳ፡ ዕለት፡ ወየሐጽጽ፡ ወርኅ፡ እምፀሓይ፡ ወእምከዋክብት፡ ሠላሳ፡ መዋዕለ።</l>
                  <l n="12">ወወርኅ፡ ያመጽኦሙ፡ ለዓመታት፡ ጥንቁቀ፡ ወኵሎሙ፡ በከመ፡ ምንባሪሆሙ፡ ኢይበድሩ፡ ወኢይዴኀሩ፡ አሐተ፡ ዕለተ፡ አላ፡ ይዌልጡ፡ ዓመተ፡ በጽድቅ፡ ጥንቁቀ፡ በበ፡ ሠለስቱ፡ ምእት፡ ወስሳ፡ ወረቡዕ፡ መዋዕል።</l>
                  <l n="13">ለሠለስቱ፡ ዓመት፡ መዋዕሊሁ፡ ዐሠርቱ፡ ምእት፡ ወተስዓ፡ ወክልኤቱ፡ ወለኀምስቱ፡ ዓመት፡ መዋዕሊሁ፡ ዐሠርቱ፡ ወሰመንቱ፡ ምእት፡ ወዕሥራ፡ መዋዕል፡ ከመ፡ ይኩን፡ ለሰመንቱ፡ ዓመት፡ ዕሥራ፡ ወተስዓቱ፡ ምእት፡ ወዐሠርቱ፡ ወክልኤቱ፡ መዋዕልይ።</l>
                  <l n="14">ለወርኅ፡ ለባሕቲቱ፡ ይበጽሕ፡ መዋዕሊሁ፡ ለሠለስቱ፡ ዓመት፡ ዐሠርቱ፡ ምእት፡ ወስሳ፡ ወክልኤቱ፡ መዋዕል፡ ወለኀምስቱ፡ ዓመት፡ የሐጽጽ፡ ኀምሳ፡ መዋዕለ፡ እስመ፡ ይትዌሰክ፡ በፀአቱ፡ ዲበ፡ ስሳ፡ ወክልኤቱ፡ መዋዕል።</l>
                  <l n="15">ወይከውን፡ ለኀምስቱ፡ ዓመት፡ ዐሠርቱ፡ ወሰብዐቱ፡ ምእት፡ ወሰብዓ፡ መዋዕል፡ ከመ፡ ይኩን፡ ለወርኅ፡ በሰመንቱ፡ ዓመት፡ መዋዕሊሁ፡ ዕሥራ፡ ምእት፡ ወሰመንቱ፡ ምእት፡ ሠላሳ፡ ወክልኤቱ፡ መዋዕል።</l>
                  <l n="16">እስመ፡ ሕጸጹ፡ ለሰመንቱ፡ ዓመት፡ መዋዕሊሁ፡ ሰማንያ፡ ወኵሎሙ፡ መዋዕል፡ ዘሐጸ፡ እምሰመንቱ፡ ዓም፡ ሰማንያ።</l>
                  <l n="17">ወይትፌጸም፡ ዓመት፡ በጽድቅ፡ በከመ፡ መንበረ፡ ዚኣሆሙ፡ ወመንበረ፡ ፀሓይ፡ እለ፡ ይሠርቁ፡ እምነ፡ ኆኅት፡ እለ፡ እምኔሆሙ፡ ይሠርቅ፡ ወየዐርብ፡ መዋዕለ፡ ሠላሳ።</l>
               </ab>
            </div>
            <div type="textpart" subtype="chapter" n="75" xml:id="chapter75">
               <label>Chapter 75</label>
               <ab>
                  <l n="1">ወመራሕያኒሆሙ፡ ለአርእስተ፡ አእላፍ፡ እለ፡ ዲበ፡ ኵሉ፡ ፍጥረት፡ ወዲበ፡ ኵሉ፡ ከዋክብት፡ ወምስለ፡ አርባዕቱ፡ እለ፡ ይትዌሰኩ፡ ወኢይትሌለዩ፡ እምንባሮሙ፡ በከመ፡ ኵሉ፡ ሐሳበ፡ ዓመት፡ ወእሉ፡ ይትቀነዩ፡ አርባዕተ፡ መዋዕለ፡ እለ፡ ኢይትሐሰቡ፡ በሐሳበ፡ ዓመት።</l>
                  <l n="2">ወበእንቲኣሆሙ፡ ይጌግዩ፡ ቦሙ፡ ሰብእ፡ እስመ፡ እሙንቱ፡ ብርሃናት፡ ይትቀነዩ፡ በጽድቅ፡ በምንባረ፡ ዓለም፡ አሐዱ፡ በቀዳሚት፡ ኆኅት፡ ወአሐዱ፡ በሣልስት፡ ኆኅት፡ ወአሐዱ፡ በራብዕት፡ ኆኅት፡ ወአሐዱ፡ በሳድስት፡ ኆኅት፡ ወይትፌጸም፡ ጥንቃቄ፡ ዓለም፡ በበ፡ ሠለስቱ፡ ምእት፡ ወስሳ፡ ወረቡዕ፡ መንበረ፡ ዓለም።</l>
                  <l n="3">እስመ፡ ለትእምርት፡ ወለአዝማን፡ ወለዓመታት፡ ወለመዋዕል፡ አርአየኒ፡ ኡርኤል፡ መልአክ፡ ዘአንበሮ፡ እግዚአ፡ ስብሐት፡ ዘለዓለም፡ ዲበ፡ ኵሎሙ፡ ብርሃናተ፡ ሰማይ፡ ወበዓለም፡ ከመ፡ ይምልኩ፡ በገጸ፡ ሰማይ፡ ወይትረአዩ፡ ዲበ፡ ምድር፡ ወይኩኑ፡ መራሕያነ፡ ለመዓልት፡ ወለሌሊት፡ ፀሓይ፡ ወወርኅ፡ ወከዋክብት፡ ወኵሎሙ፡ ቅንየታት፡ እለ፡ የዐውዱ፡ በኵሎሙ፡ ሠረገላተ፡ ሰማይ።</l>
                  <l n="4">ከመ፡ ዝ፡ ዐሠርተ፡ ወክልኤተ፡ ኀዋኅወ፡ ርኅዋተ፡ አርአየኒ፡ ኡርኤል፡ ርኅዋተ፡ በክበበ፡ ሠረገላተ፡ ዘፀሓይ፡ በሰማይ፡ እለ፡ እምኔሆሙ፡ ይወፅኡ፡ እገሪሃ፡ ለፀሓይ፡ ወእምኔሆሙ፡ ይወፅእ፡ ሞቅ፡ ዲበ፡ ምድር፡ ሶበ፡ ይትረኀዉ፡ በአዝማን፡ እለ፡ እሙራን፡ ቦሙ።</l>
                  <l n="5">ወለነፋሳት፡ ወለመንፈሰ፡ ጠል፡ ሶበ፡ ይትረኀዉ፡ በአዝማን፡ ርኅዋተ፡ በሰማይ፡ ዲበ፡ አጽናፍ።</l>
                  <l n="6">ዐሥርተ፡ ወክልኤተ፡ ኀዋኅወ፡ ርኢኩ፡ በሰማይ፡ በአጽናፈ፡ ምድር፡ እለ፡ እምኔሆሙ፡ ይወፅኡ፡ ፀሓይ፡ ወወርኅ፡ ወከዋክብት፡ ወኵሎሙ፡ ግብራተ፡ ሰማይ፡ እምሥራቅ፡ ወእምዕራብ።</l>
                  <l n="7">ወመሳክው፡ ርኅዋት፡ ብዙኃት፡ እምየማኑ፡ እምጸጋሙ፡ ወአሐቲ፡ መስኮት፡ በዘመነ፡ ዚኣሃ፡ ታመውቅ፡ ሞቀ፡ ዘከመ፡ እልኩ፡ ኀዋኅው፡ እለ፡ ይወፅኡ፡ እምኔሆሙ፡ ከዋክብት፡ በከመ፡ አዘዞሙ፡ ወእለ፡ ቦሙ፡ የዐርቡ፡ በከመ፡ ኍልቆሙ።</l>
                  <l n="8">ወርኢኩ፡ ሠረገላተ፡ በሰማይ፡ እንዘ፡ ይረውጹ፡ በዓለም፡ እመልዕልቴሆሙ፡ ወእመትሕቴሆሙ፡ ለእልኩ፡ ኀዋኅው፡ እለ፡ ቦሙ፡ ይትመየጡ፡ ከዋክብት፡ እለ፡ ኢየዐርቡ።</l>
                  <l n="9">ወአሐዱ፡ የዐብዮሙ፡ ለኵሎሙ፡ ወውእቱ፡ የዐውድ፡ ለኵሉ፡ ዓለም።</l>
               </ab>
            </div>
            <div type="textpart" subtype="chapter" n="76" xml:id="chapter76">
               <label>Chapter 76</label>
               <ab>
                  <l n="1">ወበአጽናፈ፡ ምድር፡ ርኢኩ፡ ዐሥሩ፡ ወክልኤ፡ ኀዋኅወ፡ ርኅዋተ፡ ለኵሎሙ፡ ነፋሳት፡ እለ፡ እምኔሆሙ፡ ይወፅኡ፡ ነፋሳት፡ ወይነፍሱ፡ ዲበ፡ ምድር።</l>
                  <l n="2">ወሠለስቱ፡ እምኔሆሙ፡ ርኅዋት፡ በገጸ፡ ሰማይ፡ ወሠለስቱ፡ በምዕራብ፡ ወሠለስቱ፡ በየማነ፡ ሰማይ፡ ወሠለስቱ፡ በፀጋም።</l>
                  <l n="3">ወሠለስቱ፡ ቀዳምያት፡ እለ፡ መንገለ፡ ጽባሕ፡ ወሠለስቱ፡ እለ፡ መንገለ፡ መስዕ፡ ወሠለስቱ፡ በድኅር፡ እለ፡ በፀጋም፡ ለመንገለ፡ አዜብ፡ ወሠለስቱ፡ በዐረብ።</l>
                  <l n="4">በበ፡ አርባዕቱ፡ እምኔሆሙ፡ ይወፅኡ፡ ነፋሳተ፡ በረከት፡ ወሰላም፡ ወእምእልኩ፡ ሰመንቱ፡ ይወፅኡ፡ ነፋሳተ፡ መቅሠፍት፡ ወሶበ፡ ይትፌነዉ፡ ይደመስስዋ፡ ለኵላ፡ ምድር፡ ወለማይ፡ ዘዲቤሃ፡ ወለኵሎሙ፡ እለ፡ የኀድሩ፡ ዲቤሃ፡ ወለኵሉ፡ ዘሀሎ፡ ውስተ፡ ማይ፡ ወዲበ፡ የብስ።</l>
                  <l n="5">ወይወፅእ፡ ቀዳማይ፡ ነፋስ፡ እምእልኩ፡ ኀዋኅው፡ ዘስሙ፡ ጽባሓይ፡ በቀዳሚት፡ ኆኅት፡ እንተ፡ መንገለ፡ ጽባሕ፡ ዘታጸንን፡ ለአዜብ፡ ይወፅእ፡ እምኔሃ፡ ድምሳሴ፡ የብስ፡ ወሞቅ፡ ወሀጕል።</l>
                  <l n="6">ወበካልእት፡ ኆኅት፡ ማእከላዊት፡ ይወፅእ፡ ርትዕ፡ ወይወፅእ፡ እምኔሃ፡ ዝናም፡ ወፍሬ፡ ወሰላም፡ ወጠል፡ ወበሣልስ፡ ኆኅት፡ እንተ፡ መንገለ፡ መስዕ፡ ይወፅእ፡ ቍር፡ ወየብስ።</l>
                  <l n="7">ወእምድኅረ፡ እሉ፡ ነፋሳት፡ ዘመንገለ፡ አዜብ፡ ይወፅኡ፡ በሠለስቱ፡ ኀዋኅዋት፡ ቀዳምያት፡ በቀዳሚት፡ ኆኅት፡ እምኔሆሙ፡ እንተ፡ ትጸንን፡ ለመንገለ፡ ምሥራቅ፡ ይወፅእ፡ ነፋሰ፡ ሞቅ።</l>
                  <l n="8">ወበኆኅት፡ እንተ፡ ኀቤሃ፡ ማእከላዊት፡ ይወፅእ፡ እምኔሃ፡ መዐዛ፡ ሠናይ፡ ወጠል፡ ወዝናም፡ ወሰላም፡ ወሕይወት።</l>
                  <l n="9">ወበሣልስ፡ ኆኅት፡ እንተ፡ መንገለ፡ ምዕራብ፡ ይወፅእ፡ እምኔሃ፡ ጠል፡ ወዝናም፡ ወአናኵዕ፡ ወድምሳሴ።</l>
                  <l n="10">ወእምድኅረ፡ እሉ፡ ነፋሳት፡ ዘመንገለ፡ መስዕ፡ ዘስሙ፡ ባሕር፡ እምሠለስቱ፡ ሳብዓይ፡ ኆኅት፡ እንተ፡ መንገለ፡ ምሥራቅ፡ ዘታጸንን፡ መንገለ፡ አዜብ፡ ይወፅእ፡ እምኔሃ፡ ጠል፡ ወዝናም፡ አናኵዕ፡ ወድምሳሴ።</l>
                  <l n="11">ወእማእከላዊት፡ ኆኅት፡ ርትዕት፡ ይወፅእ፡ እምኔሃ፡ ዝናም፡ ወጠል፡ ወሕይወት፡ ወሰላም፡ ወበሣልስ፡ ኆኅት፡ እንተ፡ መንገለ፡ ምዕራብ፡ እንተ፡ ታጸንን፡ ለመስዕ፡ ይወፅእ፡ እምኔሃ፡ ጊሜ፡ ወአስሐትያ፡ ወሐመዳ፡ ወዝናም፡ ወጠል፡ ወአናኵዕ።</l>
                  <l n="12">ወእምድኅረ፡ እሉ፡ አርባዕቱ፡ ነፋሳት፡ እለ፡ መንገለ፡ ምዕራብ፡ በቀዳሚት፡ ኆኅት፡ እንተ፡ ታጸንን፡ ለመንገለ፡ መስዕ፡ እምኔሃ፡ ይወፅእ፡ ጠል፡ ወዝናም፡ ወአስሐትያ፡ ወቍር፡ ወሐመዳ፡ ወደደክ።</l>
                  <l n="13">ወእምነ፡ ኆኅት፡ ማእከላዊት፡ ይወፅእ፡ ጠል፡ ወዝናም፡ ሰላም፡ ወበረከት፡ ወበደኃሪት፡ ኆኅት፡ እንተ፡ መንገለ፡ አዜብ፡ ይወፅእ፡ እምኔሃ፡ የብስ፡ ወድምሳሴ፡ ዋዕይ፡ ወሀጕል።</l>
                  <l n="14">ወተፈጸማ፡ ዐሥሩ፡ ወክልኤ፡ ኀዋኅው፡ ዘአርባዕቱ፡ ኀዋኅወ፡ ሰማይ፡ ወኵሎ፡ ትእዛዞሙ፡ ወኵሎ፡ መቅሠፍቶሙ፡ ወኵሎ፡ ሰላሞሙ፡ አርአይኩከ፡ ወልድየ፡ ማቱሳላ።</l>
               </ab>
            </div>
            <div type="textpart" subtype="chapter" n="77" xml:id="chapter77">
               <label>Chapter 77</label>
               <ab>
                  <l n="1">ይጼውዕዎ፡ ለነፋስ፡ ቀዳማዊ፡ ጽባሓዊ፡ እስመ፡ ቀዳማዊ፡ ውእቱ፡ ወይጼውዕዎ፡ ለካልእ፡ አዜብ፡ እስመ፡ ልዑል፡ ህየ፡ ይወርድ፡ ወፈድፋደ፡ ህየ፡ ይወርድ፡ ቡሩክ፡ ዘለዓለም።</l>
                  <l n="2">ወለነፋስ፡ ዘእምዕራብ፡ ስሙ፡ ንቱግ፡ እስመ፡ በህየ፡ የሐጽጹ፡ ኵሉ፡ ብርሃናተ፡ ሰማይ፡ ወይወርዱ።</l>
                  <l n="3">ወራብዕ፡ ነፋስ፡ ዘስሙ፡ መስዕ፡ ይትከፈል፡ ሠለስተ፡ ክፍለ፡ ወአሐዱ፡ እምኔሆሙ፡ ማኅደር፡ ለሰብእ፡ ወካልእ፡ በአብሕርተ፡ ማያት፡ ወበቀላያት፡ ወበዖም፡ ወበአፍላግ፡ ወበጽልመት፡ ወበጊሜ፡ ወሣልስ፡ ክፍል፡ በገነተ፡ ጽድቅ።</l>
                  <l n="4">ወሰብዐተ፡ አድባረ፡ ነዊኀነ፡ ርኢኩ፡ እለ፡ ይነውኁ፡ እምኵሉ፡ አድባር፡ እለ፡ ውስተ፡ ምድር፡ ወእምኔሆሙ፡ ይወፅእ፡ አስሐትያ፡ ወየኀልፍ፡ ወየሐውር፡ መዋዕል፡ ወዘመን፡ ወዓመት።</l>
                  <l n="5">ወሰብዐተ፡ አፍላገ፡ ዲበ፡ ምድር፡ ርኢኩ፡ ዐበይት፡ እምኵሎሙ፡ አፍላግ፡ አሐዱ፡ እምኔሆሙ፡ ይመጽእ፡ እምዐረብ፡ ወውስተ፡ ባሕር፡ ዐቢይ፡ ይክዑ፡ ማዮ።</l>
                  <l n="6">ወእልክቱ፡ ክልኤቱ፡ ይመጽኡ፡ እመስዕ፡ እስከ፡ ባሕር፡ ወይክዕዉ፡ ማዮሙ፡ በባሕረ፡ ኤርትራ፡ እምሥራቅ።</l>
                  <l n="7">ወእለ፡ ተርፉ፡ አርባዕቱ፡ ይወፅኡ፡ በገቦ፡ መስዕ፡ እስከ፡ ባሕረ፡ ዚኣሆሙ፡ ባሕረ፡ ኤርትራ፡ ወክልኤቱ፡ በባሕር፡ ዐቢይ፡ ይሠወጡ፡ ወበህየ፡ ይቤሉ፡ መድበራ።</l>
                  <l n="8">ሰብዐ፡ ደሰያተ፡ ዐበይተ፡ ርኢኩ፡ በባሕር፡ ወበምድር፡ ክልኤቱ፡ በምድር፡ ወኀምስቱ፡ በባሕር፡ ዐቢይ።</l>
               </ab>
            </div>
            <div type="textpart" subtype="chapter" n="78" xml:id="chapter78">
               <label>Chapter 78</label>
               <ab>
                  <l n="1">አስማቱ፡ ለፀሓይ፡ ከመ፡ ዝ፡ አሐዱ፡ ኦርያሬስ፡ ወካልኡ፡ ቶማስስ።</l>
                  <l n="2">ወለወርኅ፡ አርባዕቱ፡ አስማት፡ ቦቱ፡ አሐዱ፡ ስሙ፡ አሶንያ፡ ወካልኡ፡ እብላ፡ ወሣልሱ፡ ብናሴ፡ ወራብዑ፡ ኤራዕ።</l>
                  <l n="3">እሉ፡ እሙንቱ፡ ክልኤቱ፡ ብርሃናት፡ ዐበይት፡ ወክበቦሙ፡ ከመ፡ ክበበ፡ ሰማይ፡ ወአምጣኒሆሙ፡ ለክልኤሆሙ፡ ዕሩያን።</l>
                  <l n="4">በክበበ፡ ፀሓይ፡ ሰብዐቱ፡ ክፍለ፡ ብርሃን፡ ዘይትዌሰክ፡ ቦቱ፡ እምወርኅ፡ ወበመስፈርት፡ ትትወደይ፡ እስከ፡ የኀልፍ፡ ሳብዕ፡ ክፍለ፡ ፀሓይ።</l>
                  <l n="5">ወየዐርቡ፡ ወይበውኡ፡ ውስተ፡ ኀዋኅወ፡ ምዕራብ፡ ወየዐውዱ፡ እንተ፡ መስዕ፡ ወእንተ፡ ኀዋኅወ፡ ምሥራቅ፡ ይወፅኡ፡ ዲበ፡ ገጸ፡ ሰማይ።</l>
                  <l n="6">ወሶበ፡ ይትነሣእ፡ ወርኅ፡ ያስተርኢ፡ በሰማይ፡ ወመንፈቀ፡ ሳብዕ፡ እደ፡ ብርሃን፡ ይከውን፡ ቦቱ፡ ወበዐሡር፡ ወረቡዕ፡ ይፌጽም፡ ኵሎ፡ ብርሃኖ።</l>
                  <l n="7">ወሠለስቱ፡ ትኅምስተ፡ ብርሃን፡ ይትወደይ፡ ውስቴታ፡ እስከ፡ ዐሥር፡ ወኀምስ፡ ይትፌጸም፡ ብርሃነ፡ ዚኣሁ፡ ለትእምርተ፡ ዓመት፡ ወይከውን፡ ሠለስተ፡ ትኅምስተ፡ ወይከውን፡ ወርኅ፡ በመንፈቀ፡ ሳብዕተ፡ እድ።</l>
                  <l n="8">ወበሕጸጸ፡ ዚኣሁ፡ በቀዳሚት፡ ዕለት፡ የሐጽጽ፡ ዐሠርተ፡ ወአርባዕተ፡ እደ፡ ብርሃነ፡ ዚኣሁ፡ ወበሣኒታ፡ የሐጽጽ፡ ዐሠርተ፡ ወሠለስተ፡ እደ፡ ወበሣልስ፡ የሐጽጽ፡ ዐሠርተ፡ ወክልኤተ፡ እደ፡ ወበራብዑ፡ የሐጽጽ፡ ዐሠርተ፡ ወአሐደ፡ ክፍለ፡ ወበኀምስ፡ የሐጽጽ፡ ዐሠርተ፡ ክፍለ፡ ወበሳድስ፡ የሐጽጽ፡ ተስዓተ፡ ክፍለ፡ ወበሳብዕ፡ የሐጽጽ፡ ሰመንተ፡ ክፍለ፡ ወበሳምን፡ የሐጽጽ፡ ሰብዐተ፡ ክፍለ፡ ወበታስዕ፡ የሐጽጽ፡ ስድስተ፡ ክፍለ፡ ወበዐሥር፡ የሐጽጽ፡ ኀምስተ፡ ክፍለ፡ ወበዐሥር፡ ወአሚር፡ የሐጽጽ፡ አርባዕተ፡ ክፍለ፡ ወበዐሥር፡ ወሰኑይ፡ የሐጽጽ፡ ሠለስተ፡ ክፍለ፡ ወበዐሥር፡ ወሠሉስ፡ የሐጽጽ፡ ክልኤተ፡ ክፍለ፡ ወበዐሥር፡ ወረቡዕ፡ የሐጽጽ፡ መንፈቀ፡ ሰብዐቱ፡ እደ፡ ወኵሉ፡ ብርሃኑ፡ በዐሥር፡ ወኀምስ፡ ዕለት፡ ይትዌዳእ፡ ዘተርፈ፡ እምኵሉ።</l>
                  <l n="9">ወበአውራኅ፡ እሙራት፡ ይከውን፡ በበ፡ ዕሥራ፡ ወተሱዕ፡ መዋዕል፡ ለወርኅ፡ ወቦ፡ ጊዜ፡ በበ፡ ዕሥራ፡ ወሰሙን።</l>
                  <l n="10">ወካልኣተ፡ ሥርዐተ፡ አርአየኒ፡ ኡርኤል፡ መልአክ፡ ሶበ፡ ይትወደይ፡ ብርሃን፡ ውስተ፡ ወርኅ፡ ወእምኀበ፡ ይትወደይ፡ እምፀሓይ።</l>
                  <l n="11">ኵሎ፡ ዘመነ፡ ዘተሐውር፡ ወርኅ፡ ብርሃነ፡ ዚኣሃ፡ ትወዲ፡ በቅድመ፡ ፀሓይ፡ ወእስከ፡ ዐሥር፡ ወኀምስ፡ መዋዕል፡ ይትፌጸም፡ ብርሃና፡ ውስተ፡ ሰማይ፡ ወሶበ፡ ይውዒ፡ ኵሉ፡ ይትፌጸም፡ ብርሃና፡ ውስተ፡ ሰማይ።</l>
                  <l n="12">ወቀዳሚት፡ ዕለት፡ ሠርቀ፡ ትሰመይ፡ እስመ፡ በይእቲ፡ ዕለት፡ ይትነሣእ፡ ላዕሌሃ፡ ብርሃን።</l>
                  <l n="13">ወይትፌጸም፡ ጥንቁቀ፡ በዕለተ፡ ይወርድ፡ ፀሓይ፡ ውስተ፡ ዓረብ፡ ወእምነ፡ ምሥራቅ፡ የዐርግ፡ በሌሊት፡ ወያበርህ፡ ወርኅ፡ በኵሉ፡ ሌሊት፡ እስከ፡ ይሠርቅ፡ ፀሓይ፡ በቅድሜሁ፡ ወይትረአይ፡ ወርኅ፡ በቅድመ፡ ፀሓይ።</l>
                  <l n="14">ወእምኀበ፡ ይወፅእ፡ ብርሃኑ፡ ለወርኅ፡ እምህየ፡ ካዕበ፡ የሐጽጽ፡ እስከ፡ ይትዌዳእ፡ ኵሉ፡ ብርሃን፡ ወየኀልፍ፡ መዋዕለ፡ ወርኅ፡ ወይነብር፡ ክበቡ፡ በከ፡ ዘእንበለ፡ ብርሃን።</l>
                  <l n="15">ወሠለስተ፡ ወርኀ፡ ይገብር፡ ሠላሳ፡ መዋዕለ፡ ለዘመነ፡ ዚኣሁ፡ ወሠለስተ፡ ወርኀ፡ ይገብር፡ በበ፡ ዕሥራ፡ ወተሱዕ፡ መዋዕል፡ እለ፡ ቦሙ፡ ይገብር፡ ታሕጻጺተ፡ ዚኣሁ፡ በዘመን፡ ቀዳማዊ፡ ወበኆኅት፡ ቀዳማዊ፡ በመዋዕል፡ ምእት፡ ወሰብዓ፡ ወሰብዐቱ።</l>
                  <l n="16">ወበዘመነ፡ ሙፃኡ፡ ሠለስተ፡ ወርኀ፡ ያስተርኢ፡ በበ፡ ሠላሳ፡ መዋዕል፡ ወሠለስተ፡ ወርኀ፡ ያስተርኢ፡ በበ፡ ዕሥራ፡ ወተሱዕ፡ መዋዕል።</l>
                  <l n="17">በሌሊት፡ ያስተርኢ፡ በበ፡ ዕሥራ፡ ከመ፡ ብእሲ፡ ወመዓልተ፡ ከመ፡ ሰማይ፡ እስመ፡ ካልእ፡ ምንትኒ፡ አልባቲ፡ ዘእንበለ፡ ብርሃነ፡ ዚኣሃ።</l>
               </ab>
            </div>
            <div type="textpart" subtype="chapter" n="79" xml:id="chapter79">
               <label>Chapter 79</label>
               <ab>
                  <l n="1">ወይእዜኒ፡ ወልድየ፡ ማቱሳላ፡ አርአይኩከ፡ ኵሎ፡ ወተፈጸመ፡ ኵሉ፡ ሥርዐተ፡ ከዋክብተ፡ ሰማይ።</l>
                  <l n="2">ወአርአየኒ፡ ኵሎ፡ ሥርዐቶሙ፡ ለእሉ፡ እንተ፡ በኵሉ፡ መዋዕል፡ ወበኵሉ፡ ዘመን፡ ዘበኵሉ፡ ሥልጣን፡ ወበኵሉ፡ ዓመት፡ ወበሙፃኡ፡ ወበትእዛዙ፡ ወበኵሉ፡ ወርኅ፡ ወበኵሉ፡ ሰንበታት።</l>
                  <l n="3">ወሕጸጸ፡ ወርኅ፡ ዘይትገበር፡ በሳድስ፡ ኆኅት፡ እስመ፡ በዛቲ፡ ኆኅት፡ ሳድሲት፡ ይትፌጸም፡ ብርሃነ፡ ዚኣሁ፡ ወእምኔሁ፡ ይከውን፡ ርእሰ፡ ወርኅ፡ ወታሕጻጺት።</l>
                  <l n="4">ዘይትገበር፡ በኆኅት፡ ቀዳሚት፡ በዘመነ፡ ዚኣሁ፡ እስከ፡ ይትፌጸም፡ መዋዕል፡ ምእት፡ ወሰብዓ፡ ወሰብዐቱ፡ በሥርዐተ፡ ሰንበት፡ ዕሥራ፡ ወኀምስቱ፡ ወክልኤ፡ መዋዕል።</l>
                  <l n="5">ወዘየሐጽጽ፡ እምፀሓይ፡ ወሥርዐተ፡ ከዋክብት፡ ኀሙሰ፡ መዋዕለ፡ በዘመን፡ አሐዱ፡ ጥንቁቀ፡ ወሶበ፡ ይትፌጸም፡ ዝ፡ መካን፡ ዘትሬኢ።</l>
                  <l n="6">ከመ፡ ዝ፡ አርአያ፡ ወአምሳል፡ እምኵሉ፡ ብርሃን፡ ዘአርአየኒ፡ ኡርኤል፡ መልአክ፡ ዐቢይ፡ ዘውእቱ፡ መራሒሆሙ።</l>
               </ab>
            </div>
            <div type="textpart" subtype="chapter" n="80" xml:id="chapter80">
               <label>Chapter 80</label>
               <ab>
                  <l n="1">ወበውእቱ፡ መዋዕል፡ አውሥአኒ፡ ኡርኤል፡ መልአክ፡ ወይቤለኒ፡ ነዋ፡ አርአይኩከ፡ ኵሎ፡ ኦ፡ ሄኖክ፡ ወኵሎ፡ ከሠትኩ፡ ለከ፡ ትርአዮ፡ ለዝ፡ ፀሓይ፡ ወለዝ፡ ወርኅ፡ ወለእለ፡ ይመርሕዎሙ፡ ለከዋክብተ፡ ሰማይ፡ ወለኵሎሙ፡ እለ፡ ይመይጥዎሙ፡ ግብሮሙ፡ ወአዝማኖሙ፡ ወሙፃኢሆሙ።</l>
                  <l n="2">ወበመዋዕለ፡ ኃጥኣን፡ የሐጽራ፡ ክራማት፡ ወዘርዐ፡ ዚኣሆሙ፡ ይከውን፡ ደኃራዊ፡ በምድሮሙ፡ ወበሙፋሮሙ፡ ወኵሉ፡ ግብር፡ ዘዲበ፡ ምድር፡ ይትመየጥ፡ ወኢያስተርኢ፡ በዘመኑ፡ ወዝናም፡ ይትከላእ፡ ወሰማይ፡ ታቀውም።</l>
                  <l n="3">ወውእቱ፡ አዝማን፡ ፍሬ፡ ምድር፡ ደኃራዌ፡ ይከውን፡ ወኢይበቍል፡ በዘመኑ፡ ወፍሬ፡ ዕፅ፡ ይትከላእ፡ በዘመነ፡ ዚኣሁ።</l>
                  <l n="4">ወወርኅ፡ ይዌልጥ፡ ሥርዐቶ፡ ወኢይትረአይ፡ በዘመነ፡ ዚኣሁ።</l>
                  <l n="5">ወበእማንቱ፡ መዋዕለ፡ ይትረአይ፡ ሰማይ፡ ወይበጽሕ፡ ዓባር፡ በጽንፈ፡ ሠረገላት፡ ዐቢይ፡ በምዕራብ፡ ወይበርህ፡ ፈድፋደ፡ እምሥርዐተ፡ ብርሃን።</l>
                  <l n="6">ወይስሕቱ፡ ብዙኃን፡ አርእስቲሆሙ፡ ለከዋክብተ፡ ትእዛዝ፡ ወእሉ፡ ይመይጡ፡ ፍናዊሆሙ፡ ወግብሮሙ፡ ወኢይትመየጡ፡ በአዝማነ፡ ዚኣሆሙ፡ እለ፡ ተአዘዘ፡ ሎሙ።</l>
                  <l n="7">ወኵሉ፡ ሥርዐተ፡ ከዋክብት፡ ይትዐጸው፡ ላዕለ፡ ኃጥኣን፡ ወኅሊናሆሙ፡ ለእለ፡ ይነብሩ፡ ዲበ፡ ምድር፡ ይስሕቱ፡ ዲቤሆሙ፡ ወይትመየጡ፡ እምኵሉ፡ ፍናዊሆሙ፡ ወይስሕቱ፡ ወያመስልዎሙ፡ አማልክተ።</l>
                  <l n="8">ወይበዝኅ፡ ላዕሌሆሙ፡ እከይ፡ ወመቅሠፍት፡ ይመጽእ፡ ዲቤሆሙ፡ ከመ፡ ያህጕሎሙ፡ ለኵሎሙ።</l>
               </ab>
            </div>
            <div type="textpart" subtype="chapter" n="81" xml:id="chapter81">
               <label>Chapter 81</label>
               <ab>
                  <l n="1">ወይቤለኒ፡ ኦ፡ ሄኖክ፡ ነጽር፡ መጽሐፈ፡ ዘጸፍጸፈ፡ ሰማይ፡ ወአንብብ፡ ዘጽሑፍ፡ ዲቤሆሙ፡ ወአእምር፡ ኵሎ፡ አሐደ፡ አሐደ።</l>
                  <l n="2">ወነጸርኩ፡ ኵሎ፡ ዘበጸፍጸፈ፡ ሰማይ፡ ወአንበብኩ፡ ኵሎ፡ ዘጽሑፍ፡ ወአእመርኩ፡ ኵሎ፡ ወአንበብክዋ፡ ለመጽሐፍ፡ ወኵሎ፡ ዘጽሑፍ፡ ውስቴታ፡ ኵሎ፡ ምግባሮሙ፡ ለሰብእ፡ ወኵሎ፡ ውሉደ፡ ሥጋ፡ ዘዲበ፡ ምድር፡ እስከ፡ ትውልደ፡ ዓለም።</l>
                  <l n="3">ወእም፡ ዝ፡ ሶቤሃ፡ ባረክዎ፡ ለእግዚእ፡ ዐቢይ፡ ወንጉሠ፡ ስብሐት፡ ዘለዓለም፡ በከመ፡ ገብረ፡ ኵሎ፡ ግብረ፡ ዓለም፡ ወሰባሕክዎ፡ ለእግዚእ፡ በእንተ፡ ትዕግሥቱ፡ ወባረኩ፡ ወበከይኩ፡ ዲበ፡ ውሉደ፡ አዳም።</l>
                  <l n="4">ወይእተ፡ ጊዜ፡ እቤ፡ ብፁዕ፡ ብእሲ፡ ዘይመውት፡ እንዘ፡ ጻድቅ፡ ወኄር፡ ወኵሉ፡ መጽሐፈ፡ ዐመፃ፡ ዘኢተጽሕፈ፡ ዲቤሁ፡ ወኢተረክበ፡ ጌጋይ፡ በላዕሌሁ፡ በዕለተ፡ ኵነኔ።</l>
                  <l n="5">ወእሙንቱ፡ ሠለስቱ፡ ቅዱሳን፡ አቅረቡኒ፡ ወአንበሩኒ፡ ውስተ፡ ምድር፡ በቅድመ፡ ኆኅተ፡ ቤትየ፡ ወይቤሉኒ፡ አይድዕ፡ ኵሎ፡ ለማቱሳላ፡ ወልድከ፡ ወአርኢ፡ ለኵሎሙ፡ ውሉድከ፡ ከመ፡ ኢይጸድቅ፡ ኵሉ፡ ዘሥጋ፡ በቅድመ፡ እግዚእ፡ እስመ፡ ውእቱ፡ ፈጠሮሙ።</l>
                  <l n="6">አሐደ፡ ዓመተ፡ ነኀድገከ፡ በኀበ፡ ውሉድከ፡ እስከ፡ ካዕበ፡ ትኤዝዝ፡ ከመ፡ ትምሀሮሙ፡ ለውሉድከ፡ ወትጽሐፍ፡ ሎሙ፡ ወታስምዕ፡ ለኵሎሙ፡ ውሉድከ፡ ወበካልእ፡ ዓም፡ ይነሥኡከ፡ እማእከሎሙ።</l>
                  <l n="7">ወይጽናዕ፡ ልብከ፡ እስመ፡ ኄራን፡ ለኄራን፡ ያየድዑ፡ ጽድቀ፡ ጻድቅ፡ ምስለ፡ ጻድቅ፡ ይትፌሣሕ፡ ወይትአምኁ፡ በበይናቲሆሙ።</l>
                  <l n="8">ወኃጥእ፡ ምስለ፡ ኃጥእ፡ ይመውት፡ ወምዩጥ፡ ምስለ፡ ምዩጥ፡ ይሰጠም።</l>
                  <l n="9">ወእለ፡ ይገብሩ፡ ጽድቀ፡ ይመውቱ፡ በእንተ፡ ምግባረ፡ ሰብእ፡ ወይትጋብኡ፡ በእንተ፡ ምግባሮሙ፡ ለረሲዓን።</l>
                  <l n="10">ወበእማንቱ፡ መዋዕል፡ ፈጸሙ፡ እንዘ፡ ይትናገሩ፡ ምስሌየ፡ ወቦእኩ፡ በኀበ፡ ሰብእየ፡ እንዘ፡ እባርኮ፡ ለእግዚአ፡ ዓለማት።</l>
               </ab>
            </div>
            <div type="textpart" subtype="chapter" n="82" xml:id="chapter82">
               <label>Chapter 82</label>
               <ab>
                  <l n="1">ወይእዜኒ፡ ወልድየ፡ ማቱሳላ፡ ኵሎ፡ እሎንተ፡ ለከ፡ እነግር፡ ወእጽሕፍ፡ ለከ፡ ወኵሎ፡ ከሠትኩ፡ ለከ፡ ወወሀብኩከ፡ መጻሕፍቲሆሙ፡ ለእሉ፡ ኵሎሙ፡ ወዕቀብ፡ ወልድየ፡ ማቱሳላ፡ መጻሕፍተ፡ እዴሁ፡ ለአቡከ፡ ወከመ፡ ተሀብ፡ ለትውልደ፡ ዓለም።</l>
                  <l n="2">ጥበበ፡ ወሀብኩከ፡ ለከ፡ ወለውሉድከ፡ ወለእለ፡ ይከውኑ፡ ለከ፡ ውሉደ፡ ከመ፡ የሀቡ፡ ለውሉዶሙ፡ ወለትውልዳት፡ እስከ፡ ለዓለም፡ ለዛ፡ ጥበብ፡ ዲበ፡ ኅሊናሆሙ።</l>
                  <l n="3">ወኢይነውሙ፡ እለ፡ ይሌብዉ፡ ወያጸምኡ፡ በእዝኖሙ፡ ከመ፡ ይትመሀርዋ፡ ለዛ፡ ጥበብ፡ ወትደልዎሙ፡ እመባልዕት፡ ሠናያት፡ ለእለ፡ ይበልዑ።</l>
                  <l n="4">ብፁዓን፡ ጻድቃን፡ ኵሎሙ፡ ወብፁዓን፡ ኵሎሙ፡ እለ፡ የሐውሩ፡ በፍኖተ፡ ጽድቅ፡ ወአልቦሙ፡ ኀጢአት፡ ከመ፡ ኃጥኣን፡ በኍልቈ፡ ኵሉ፡ መዋዕሊሆሙ፡ ዘየሐውር፡ ፀሓይ፡ በሰማይ፡ በአናቅጽ፡ ይበውእ፡ ወይወፅእ፡ ሠላሳ፡ ዕለተ፡ ምስለ፡ አርእስተ፡ ዐሠርቱ፡ ምእት፡ ዝ፡ ሥርዐቶሙ፡ ለከዋክብት፡ ምስለ፡ አርባዕቱ፡ እለ፡ ይትዌሰኩ፡ እለ፡ ይሌልዩ፡ ማእከለ፡ አርባዕቱ፡ ክፍለ፡ ዓመት፡ እለ፡ ይመርሕዎሙ፡ ወምስሌሆሙ፡ ይበውኡ፡ አርባዕተ፡ መዋዕለ።</l>
                  <l n="5">ወበእንቲኣሆሙ፡ ይጌግዩ፡ ሰብእ፡ ወኢየሐስብዎሙ፡ በሐሳበ፡ ኵሉ፡ ዓለም፡ እስመ፡ ይጌግይዎሙ፡ ወኢየአምርዎሙ፡ ሰብእ፡ ጥንቁቀ።</l>
                  <l n="6">እስመ፡ ሀለዉ፡ በሐሳበ፡ ዓመት፡ ወአማን፡ ልኩኣን፡ እሙንቱ፡ ለዓለም፡ አሐዱ፡ በቀዳሚት፡ ኆኅት፡ ወአሐዱ፡ በሣልሲት፡ ኆኅት፡ ወአሐዱ፡ በራብዒት፡ ኆኅት፡ ወአሐዱ፡ በሳድሲት፡ ኆኅት፡ ወይትፌጸም፡ ዓመት፡ በመዋዕል፡ ሠለስቱ፡ ምእት፡ ወስሳ፡ ወረቡዕ።</l>
                  <l n="7">ወአማን፡ ነገሩ፡ ወጥንቁቅ፡ ሐሳቡ፡ ዘልኩእ፡ እስመ፡ ለብርሃናት፡ ወለአውራኅ፡ ወለበዐላት፡ ወለክራማት፡ ወለመዋዕል፡ አርአየኒ፡ ወነፍኀ፡ ዲቤየ፡ ኡርኤል፡ መልአክ፡ ዘአዘዘ፡ ሊተ፡ እግዚአ፡ ኵሉ፡ ፍጥረት፡ በኀይለ፡ ሰማይ።</l>
                  <l n="8">ወሥልጣን፡ ቦቱ፡ በመዓልት፡ ወበሌሊት፡ ውስተ፡ ሰማይ፡ ከመ፡ ያርኢ፡ ብርሃነ፡ ዲበ፡ ሰብእ፡ ፀሓየ፡ ወወርኀ፡ ወከዋክብተ፡ ወኵሎሙ፡ ሥልጣናተ፡ ሰማይ፡ እለ፡ ይትመየጡ፡ በክበቦሙ።</l>
                  <l n="9">ወዛቲ፡ ይእቲ፡ ሥርዐተ፡ ከዋክብት፡ እለ፡ የዐርቡ፡ በመካናቲሆሙ፡ ወበአዝማናቲሆሙ፡ ወበበዓላቲሆሙ፡ ወበአውራኂሆሙ።</l>
                  <l n="10">ወእሉ፡ አስማቲሆሙ፡ ለእለ፡ ይመርሕዎሙ፡ ለእለ፡ የዐቅቡ፡ ወይበውኡ፡ በአዝማነ፡ ዚኣሆሙ፡ ወበሥርዐታቲሆሙ፡ ወበጊዜያቲሆሙ፡ ወበአውራኂሆሙ፡ ወበሥልጣናቲሆሙ፡ ወበምቅዋማቲሆሙ።</l>
                  <l n="11">አርባዕቱ፡ መራሕያኒሆሙ፡ ይበውኡ፡ ቀዳሚ፡ እለ፡ ይሌልዩ፡ አርባዕተ፡ ክፍለ፡ ዓመት፡ ወእምድኅሬሆሙ፡ ዐሠርቱ፡ ወክልኤቱ፡ መራሕያን፡ ዘሥርዐታት፡ እለ፡ ይሌልይዎሙ፡ ለአውራኅ፡ ወለዓመት፡ ሠለስቱ፡ ምእት፡ ወስሳ፡ ወአርባዕቱ፡ ምስለ፡ አርእስተ፡ ዐሠርቱ፡ ምእት፡ እለ፡ ይፈልጥዎሙ፡ ለመዋዕል፡ ወለአርባዕቱ፡ እለ፡ ይትዌሰኩ፡ ዲቤሆሙ፡ ወእለ፡ ይፈልጡ፡ መራሕያን፡ አርባዕተ፡ መክፈልተ፡ ዓመታት።</l>
                  <l n="12">ወእሙንቱ፡ አርእስተ፡ ዐሠርቱ፡ ምእት፡ ማእከለ፡ መራሒ፡ ወተመራሒ፡ ወይትዌሰክ፡ አሐዱ፡ በድኅረ፡ ምቅዋም፡ ወመራሕያኒሆሙ፡ ይፈልጡ።</l>
                  <l n="13">ወእሉ፡ አስማቲሆሙ፡ ለመራሕያን፡ እለ፡ ይፈልጡ፡ አርባዕተ፡ መክፈልተ፡ ዓመት፡ እለ፡ ሥሩዓን፡ ምልክኤል፡ ወሕልመልሜሌክ፡ ወሚልኤል፡ ወናሬል።</l>
                  <l n="14">ወአስማቲሆሙ፡ ለእለ፡ ይመርሕዎሙ፡ አድናርኤል፡ ወኢየሱሳኤል፡ ወኢይሉሚኤል፡ እሉ፡ ሠለስቱ፡ እለ፡ ይተልዉ፡ ድኅሬሆሙ፡ ለመራሕያነ፡ ሥርዐታት፡ ወአሐዱ፡ ዘይተሉ፡ ድኅረ፡ ሠለስቱ፡ መራሕያነ፡ ሥርዐታት፡ እለ፡ ይተልዉ፡ ድኅረ፡ እልኩ፡ መራሕያነ፡ ምቅዋማት፡ እለ፡ ይፈልጡ፡ አርባዕተ፡ ክፍለ፡ ዓመት።</l>
                  <l n="15">በቅድመ፡ ዓመት፡ ቀዳማዊ፡ ይሠርቅ፡ ወይመልክ፡ ምልክኤል፡ ዘይሰመይ፡ ስሙ፡ ተመዓኔ፡ ወፀሓየ፡ ወኵሎሙ፡ መዋዕላት፡ ዘበሥልጣነ፡ ዚኣሁ፡ ይመልክ፡ ተስዓ፡ ወአሐዱ፡ ዕለት።</l>
                  <l n="16">ወእሉ፡ ትእምርታተ፡ መዋዕል፡ እለ፡ ሀለዉ፡ ያስተርእዩ፡ ዲበ፡ ምድር፡ በመዋዕለ፡ ሥልጣነ፡ ዚኣሁ፡ ሐፍ፡ ወሞቅ፡ ወሐዘን፡ ወኵሎሙ፡ ዕፀው፡ ይፈርዩ፡ ወቈጽል፡ ይወፅእ፡ በኵሉ፡ ዕፀው፡ ወማእረረ፡ ሥርናይ፡ ወጽጌ፡ ረዳ፡ ወኵሉ፡ ጽጌያት፡ ይጸግዩ፡ በገዳም፡ ወዕፀወ፡ ክረምት፡ ይየብሱ።</l>
                  <l n="17">ወእሉ፡ አስማቲሆሙ፡ ለመራሕያኒሆሙ፡ እለ፡ መትሕቴሆሙ፡ ብርክኤል፡ ዘልብሳኤል፡ ወካልእ፡ ዘይትዌሰክ፡ ርእሰ፡ ዐሠርቱ፡ ምእት፡ ስሙ፡ ሄሉያሴፍ፡ ወተፈጸመ፡ መዋዕለ፡ ሥልጣኑ፡ ለዝ።</l>
                  <l n="18">ወካልእ፡ መራሒ፡ ዘድኅሬሆሙ፡ ሕልመልሜሌክ፡ ዘይጼውዕዎ፡ ስሞ፡ ፀሓየ፡ ብሩሀ፡ ወኵሉ፡ መዋዕለ፡ ሥልጣኑ፡ ተስዓ፡ ወአሐዱ፡ ዕለት።</l>
                  <l n="19">ወእሉ፡ ትእምርታተ፡ መዋዕል፡ ዘዲበ፡ ምድር፡ ሐሩር፡ ወየብስ፡ ወዕፀው፡ ያወፅኡ፡ ፍሬሆሙ፡ ርሱነ፡ ወብሱለ፡ ወይሁቡ፡ ፍሬሆሙ፡ ይቡሰ፡ ወአባግዕ፡ ይታለዋ፡ ወይፀንሳ፡ ወያስተጋብኡ፡ ኵሎ፡ ፍሬ፡ ምድር፡ ወኵሎ፡ ዘሀሎ፡ ውስተ፡ ገራውህ፡ ወምክያደ፡ ወይን፡ ወይከውን፡ በመዋዕለ፡ ሥልጣኑ።</l>
                  <l n="20">ወእሉ፡ እሙንቱ፡ ስሞሙ፡ ወሥርዐታቲሆሙ፡ ወመራሕያኒሆሙ፡ እለ፡ መትሕቴሆሙ፡ ለእሉ፡ አርእስተ፡ ዐሠርቱ፡ ምእት፡ ጊዳኤል፡ ወኪኤል፡ ወሄኤል፡ ወስሙ፡ ለዘይትዌሰክ፡ ምስሌሆሙ፡ ርእሰ፡ ዐሠርቱ፡ ምእት፡ አስፋኤል፡ ወተፈጸመ፡ መዋዕለ፡ ሥልጣነ፡ ዚኣሁ።</l>
               </ab>
            </div>
            <div type="textpart" subtype="chapter" n="83" xml:id="chapter83">
               <label>Chapter 83</label>
               <ab>
                  <l n="1">ወይእዜኒ፡ አርእይኩከ፡ ወልድየ፡ ማቱሳላ፡ ኵሎ፡ ወኵሎ፡ ራእያተ፡ እለ፡ ርኢኩ፡ እነግር፡ በቅድሜከ።</l>
                  <l n="2">ክልኤተ፡ ራእያተ፡ ርኢኩ፡ እንበለ፡ እንሣእ፡ ብእሲተ፡ ወአሐዱሂ፡ እምኔሆሙ፡ ኢይትማሰል፡ ምስለ፡ ካልኡ፡ ቀዳማየ፡ አመ፡ እትሜሀር፡ መጽሐፈ፡ ወካልአ፡ ዘእንበለ፡ እንሥኣ፡ ለእምከ፡ ርኢኩ፡ ራእየ፡ ጽኑዐ፡ ወበእንቲኣሆሙ፡ አስተብቋዕክዎ፡ ለእግዚእ።</l>
                  <l n="3">ወስኩበ፡ ኮንኩ፡ በቤተ፡ መላልኤል፡ እምኄውየ፡ ርኢኩ፡ በራእይ፡ ሰማይ፡ ይትነጻሕ፡ ወይትሀየድ፡ ወይወድቅ፡ ዲበ፡ ምድር።</l>
                  <l n="4">ወሶበ፡ ይወድቅ፡ ዲበ፡ ምድር፡ ርኢክዋ፡ ለምድር፡ ከመ፡ ትትወሐጥ፡ ውስተ፡ ቀላይ፡ ዐቢይ፡ ወአድባር፡ ዲበ፡ አድባር፡ ይሰቀሉ፡ ወአውግር፡ ዲበ፡ አውግር፡ ይሰጠሙ፡ ወአዕዋም፡ ነዊኀት፡ እምጕንዳቲሆሙ፡ ይትገዘሙ፡ ወይትገደፉ፡ ወይሰጠሙ፡ ውስተ፡ ቀላይ።</l>
                  <l n="5">ወእምኔሁ፡ ወድቀ፡ ነገር፡ ውስተ፡ አፉየ፡ ወአንሣእኩ፡ እጽራሕ፡ ወእቤ፡ ተሀጕለት፡ ምድር።</l>
                  <l n="6">ወመላልኤል፡ እምኄውየ፡ አንሥአኒ፡ እንዘ፡ አነ፡ እሰክብ፡ ወይቤለኒ፡ ለምንት፡ ከመ፡ ዝ፡ ትጸርሕ፡ ወልድየ፡ ወለምንት፡ ከመ፡ ዝ፡ ተዐወዩ።</l>
                  <l n="7">ወነገርክዎ፡ ኵሎ፡ ራእየ፡ ዘርኢኩ፡ ወይቤለኒ፡ ከመ፡ ጽኑዐ፡ ርኢከ፡ ወልድየ፡ ወኀየለ፡ ራእየ፡ ሕልምከ፡ ኅቡአተ፡ ኵሉ፡ ኀጢአተ፡ ምድር፡ ወትሰጠም፡ ሀለወት፡ ውስተ፡ ቀላያት፡ ወተሀጕል፡ ሀጕለ፡ ዐቢየ።</l>
                  <l n="8">ወይእዜኒ፡ ወልድየ፡ ተንሥእ፡ ወአስተብቍዖ፡ ለእግዚአ፡ ስብሐት፡ እስመ፡ መሃይምን፡ አንተ፡ ከመ፡ ይትርፍ፡ ትራፍ፡ ዲበ፡ ምድር፡ ወይደመስሳ፡ ለኵላ፡ ምድር።</l>
                  <l n="9">ወልድየ፡ እምሰማይ፡ ይሄሉ፡ ኵሉ፡ ዝ፡ ዲበ፡ ምድር፡ ወዲበ፡ ምድር፡ ይከውን፡ ሀጕል፡ ዐቢይ።</l>
                  <l n="10">ወእምኔሁ፡ ተንሣእኩ፡ ወጸለይኩ፡ ወአስተብቋዕኩ፡ ወጸሎትየ፡ ጸሐፍኩ፡ ለትውልደ፡ ዓለም፡ ወኵሎ፡ አርአይኩከ፡ ወልድየ፡ ማቱሳላ።</l>
                  <l n="11">ወሶበ፡ ወፃእኩ፡ ታሕተ፡ ርኢክዎ፡ ለሰማይ፡ ወለፀሓይ፡ ይወፅእ፡ እምሥራቅ፡ ወወርኅ፡ ይወርድ፡ እምዕራብ፡ ወውኁዳት፡ ከዋክብት፡ ወኵሉ፡ ምድር፡ ወኵሎ፡ ዘአእመረ፡ ዲበ፡ ቀዳሚ፡ ወባረክዎ፡ ለእግዚአ፡ ኵነኔ፡ ወሎቱ፡ ወሀብኩ፡ ዕበየ፡ እስመ፡ አውፅአ፡ ፀሓየ፡ እመሳክወ፡ ምሥራቅ፡ ወአዕረገ፡ ወአሥረቀ፡ ዲበ፡ ገጸ፡ ሰማይ፡ ወተንሥአ፡ ወየሐውር፡ ፍኖት፡ እንተ፡ ተርእየት፡ ሎቱ።</l>
               </ab>
            </div>
            <div type="textpart" subtype="chapter" n="84" xml:id="chapter84">
               <label>Chapter 84</label>
               <ab>
                  <l n="1">ወአልዐልኩ፡ እደውየ፡ በጽድቅ፡ ወባረክዎ፡ ለቅዱስ፡ ወለዐቢይ፡ ወነገርኩ፡ በመንፈሰ፡ አፉየ፡ ወበልሳነ፡ ሥጋ፡ እንተ፡ ገብረ፡ አምላክ፡ ለውሉደ፡ ሰብእ፡ ከመ፡ ይትናገሩ፡ ባቲ፡ ወወሀቦሙ፡ መንፈሰ፡ ወልሳነ፡ ወአፈ፡ ከመ፡ ይትናገሩ፡ ቦቱ።</l>
                  <l n="2">ቡሩክ፡ አንተ፡ እግዚኦ፡ ንጉሥ፡ ወዐቢይ፡ ወኀያል፡ በዕበየ፡ ዚኣከ፡ እግዚአ፡ ኵሉ፡ ፍጥረተ፡ ሰማይ፡ ንጉሠ፡ ነገሥት፡ ወአምላከ፡ ኵሉ፡ ዓለም፡ ወመለኮትከ፡ ወመንግሥትከ፡ ወዕበይከ፡ ይነብር፡ ለዓለም፡ ወለዓለመ፡ ዓለም፡ ወለኵሉ፡ ትውልደ፡ ትውልድ፡ ሥልጣንከ፡ ወኵሎሙ፡ ሰማያት፡ ምንባሪከ፡ ለዓለም፡ ወኵላ፡ ምድር፡ መከየደ፡ እገሪከ፡ ለዓለመ፡ ዓለም።</l>
                  <l n="3">እስመ፡ አንተ፡ ገበርከ፡ ኵሎ፡ ወኵሎ፡ አንተ፡ ትመልክ፡ ወኢይጸንዐከ፡ ግብር፡ ወኢ፡ አሐዱ፡ ወኢ፡ አሐቲ፡ ጥበብ፡ ኢተኀልፈከ፡ ወኢትትመየጥ፡ እመንበርታ፡ ምንባሪከ፡ ወኢ፡ እምገጽከ፡ ወአንተ፡ ኵሎ፡ ተአምር፡ ወትሬኢ፡ ወትሰምዕ፡ ወአልቦ፡ ዘይትኀባእ፡ እምኔከ፡ እስመ፡ ኵሎ፡ ትሬኢ።</l>
                  <l n="4">ወይእዜኒ፡ መላእክተ፡ ሰማያቲከ፡ ይኤብሱ፡ ወዲበ፡ ሥጋ፡ ሰብእ፡ ትከውን፡ መዓትከ፡ እስከ፡ ዕለተ፡ ዐባይ፡ ኵነኔ።</l>
                  <l n="5">ወይእዜኒ፡ አምላክ፡ ወእግዚእ፡ ወንጉሥ፡ ዐቢይ፡ ኣስተበቍዕ፡ ወእስእል፡ ከመ፡ ታቅም፡ ሊተ፡ ስእለትየ፡ ከመ፡ ታትርፍ፡ ሊተ፡ ደኃሪተ፡ ውስተ፡ ምድር፡ ወኢታጥፍእ፡ ኵሎ፡ ሥጋ፡ ሰብእ፡ ወኢታዕርቃ፡ ለምድር፡ ወኢይኩን፡ ሀጕል፡ ለዓለም።</l>
                  <l n="6">ወይእዜኒ፡ እግዚእየ፡ አጥፍእ፡ እምዲበ፡ ምድር፡ ሥጋ፡ እንተ፡ አምዕዐተከ፡ ወሥጋ፡ ጽድቅ፡ ወርትዕ፡ አቅም፡ ለተክለ፡ ዘርዕ፡ ለዓለም፡ ወኢትሰውር፡ ገጸከ፡ እምስእለተ፡ ገብርከ፡ እግዚኦ።</l>
               </ab>
            </div>
            <div type="textpart" subtype="chapter" n="85" xml:id="chapter85">
               <label>Chapter 85</label>
               <ab>
                  <l n="1">ወእምድኅረ፡ ዝ፡ ካልአ፡ ሕልመ፡ ርኢኩ፡ ወኵሎ፡ አርእየከ፡ ወልድየ።</l>
                  <l n="2">ወአንሥአ፡ ሄኖክ፡ ወይቤሎ፡ ለወልዱ፡ ማቱሳላ፡ ለከ፡ እብለከ፡ ወልድየ፡ ስማዕ፡ ነገርየ፡ ወአጽንን፡ እዝነከ፡ ለርእየ፡ ሕልመ፡ አቡከ።</l>
                  <l n="3">እንበለ፡ እንሥኣ፡ ለእምከ፡ እድና፡ ርኢኩ፡ በራእየ፡ በምስካብየ፡ ወናሁ፡ ላሕም፡ ወፅአ፡ እምድር፡ ወኮነ፡ ዝኩ፡ ላሕም፡ ጸዐዳ፡ ወእምድኅሬሁ፡ ወፅአት፡ ጣዕዋ፡ አንስቲያዊት፡ አሐቲ፡ ወምስሌሃ፡ ወፅአ፡ ካልእ፡ ጣዕዋ፡ ወአሐዱ፡ እምኔሆሙ፡ ኮነ፡ ጸሊመ፡ ወአሐዱ፡ ቀይሐ።</l>
                  <l n="4">ወጐድኦ፡ ዝኩ፡ ጸሊም፡ ጣዕዋ፡ ለቀይሕ፡ ወተለዎ፡ ዲበ፡ ምድር፡ ወኢክህልኩ፡ እምሶቤሃ፡ ርእዮቶ፡ ለዝኩ፡ ቀይሕ፡ ጣዕዋ።</l>
                  <l n="5">ወዝኩ፡ ጸሊም፡ ጣዕዋ፡ ልህቀ፡ ወመጽአት፡ ምስሌሁ፡ እንትኩ፡ ጣዕዋ፡ አንስትያዊት፡ ወርኢኩ፡ እምኔሁ፡ ዘይወፅኡ፡ አልሕምተ፡ ብዙኃነ፡ እንዘ፡ ይመስልዎ፡ ወይተልዉ፡ ድኅሬሁ።</l>
                  <l n="6">ወእንታክቲ፡ ዕጐልት፡ አንስትያዊት፡ ቀዳሚት፡ ወፅአት፡ እምቅድመ፡ ገጹ፡ ለዝኩ፡ ላሕም፡ ቀዳማዊ፡ ወኀሠሠቶ፡ ለውእቱ፡ ጣዕዋ፡ ቀይሕ፡ ወኢረከበቶ፡ ወዐውየወት፡ ኀቤሁ፡ ዐውያተ፡ ዐቢያተ፡ ወኀሠሠቶ።</l>
                  <l n="7">ወርኢኩ፡ እስከ፡ ወፅአ፡ ዝኩ፡ ላሕም፡ ቀዳማዊ፡ ኀቤሃ፡ ወአርመማ፡ ወእምይእቲ፡ ጊዜ፡ ኢጸርሐት።</l>
                  <l n="8">ወእምድኅረ፡ ዝንቱ፡ ወለደት፡ ካልአ፡ ላሕመ፡ ጸዐዳ፡ ወእምድኅሬሁ፡ ወለደት፡ አልሕምተ፡ ብዙኃነ፡ ወዕጐላተ፡ ጸሊማነ።</l>
                  <l n="9">ወርኢኩ፡ በንዋምየ፡ ዝኩ፡ ሦር፡ ጸዐዳ፡ ዐቢየ፡ ወከመ፡ ዝ፡ ልህቀ፡ ወኮነ፡ ሦረ፡ ጸዐዳ፡ ዐቢየ፡ ወእምኔሁ፡ ወፅኡ፡ አልሕምት፡ ብዙኃን፡ ጸዐድው፡ ወይመስልዎ።</l>
                  <l n="10">ወወጠኑ፡ እንዘ፡ ይወልዱ፡ አልሕምተ፡ ብዙኃነ፡ ጸዐድወ፡ ወእለ፡ ይመስልዎሙ፡ ወተለዎ፡ አሐዱ፡ ለካልኡ።</l>
               </ab>
            </div>
            <div type="textpart" subtype="chapter" n="86" xml:id="chapter86">
               <label>Chapter 86</label>
               <ab>
                  <l n="1">ወካዕበ፡ ርኢኩ፡ በአዕይንትየ፡ እንዘ፡ እነውም፡ ወርኢኩ፡ ሰማየ፡ መልዕልተ፡ ወነዋ፡ አሐዱ፡ ኮከብ፡ ወድቀ፡ እምሰማይ፡ ወይትሌዐል፡ ወይበልዕ፡ ወይትረአይ፡ ማእከለ፡ እልኩ፡ አልሕምት።</l>
                  <l n="2">ወእም፡ ዝ፡ ርኢኩ፡ አልሕምተ፡ ዐቢያነ፡ ወጸሊማነ፡ ወናሁ፡ ኵሎሙ፡ ወለጡ፡ ምዕያሞሙ፡ ወምርአዮሙ፡ ወእምጣዕዋሆሙ፡ ወአኀዙ፡ የዐውይዉ፡ አሐዱ፡ ምስለ፡ ካልኡ።</l>
                  <l n="3">ወካዕበ፡ ርኢኩ፡ በራእይ፡ ወነጸርክዎ፡ ለሰማይ፡ ወነዋ፡ ርኢኩ፡ ከዋክብተ፡ ብዙኃነ፡ ወወረዱ፡ ወተገድፉ፡ እምሰማይ፡ ኀበ፡ ዝኩ፡ ኮከብ፡ ቀዳማዊ፡ ወማእከለ፡ እልኩ፡ ጣዕዋ፡ ወአልሕምተ፡ ኮኑ፡ ምስሌሆሙ፡ ይትረአዩ፡ ማእከሎሙ።</l>
                  <l n="4">ወነጸርክዎሙ፡ ወነዋ፡ ኵሎሙ፡ አውፅኡ፡ ኀፍረታቲሆሙ፡ ከመ፡ አፍራስ፡ ወአኀዙ፡ ይዕርጉ፡ ዲበ፡ ዕጓላተ፡ አልሕምት፡ ወፀንሳ፡ ኵሎን፡ ወወለዳ፡ ነጌያተ፡ ወአግማለ፡ ወአእዱገ።</l>
                  <l n="5">ወኵሎሙ፡ አልሕምት፡ ፈርህዎሙ፡ ወደንገፁ፡ እምኔሆሙ፡ ወአኀዙ፡ እንዘ፡ ይኔዝሩ፡ በስነኒሆሙ፡ ወይውኅጡ፡ ወይወግኡ፡ በአቅርንቲሆሙ።</l>
                  <l n="6">ወአኀዙ፡ እንከ፡ ይበልዕዎሙ፡ ለእልኩ፡ አልሕምት፡ ወነዋ፡ ኵሎሙ፡ ውሉደ፡ ምድር፡ አኀዙ፡ ይርዓዱ፡ ወያድለቀልቁ፡ እምኔሆሙ፡ ወይንፍጹ።</l>
               </ab>
            </div>
            <div type="textpart" subtype="chapter" n="87" xml:id="chapter87">
               <label>Chapter 87</label>
               <ab>
                  <l n="1">ወካዕበ፡ ርኢክዎሙ፡ ወአኀዘ፡ እንዘ፡ ይወግኦ፡ አሐዱ፡ ለካልኡ፡ ወይውኅጦ፡ አሐዱ፡ ለካልኡ፡ ወምድርኒ፡ አኀዘት፡ ትጽራሕ።</l>
                  <l n="2">ወአንሣእኩ፡ አዕይንትየ፡ ካዕበ፡ ውስተ፡ ሰማይ፡ ወርኢኩ፡ በራእይ፡ ወነዋ፡ ወፅኡ፡ እምሰማይ፡ ከመ፡ አምሳለ፡ ሰብእ፡ ጸዐዳ፡ ወአሐዱ፡ ወፅአ፡ እምውእቱ፡ መካን፡ ወሠለስቱ፡ ምስሌሆሙ።</l>
                  <l n="3">ወእሙንቱ፡ ሠለስቱ፡ እለ፡ ወፅኡ፡ ድኅረ፡ አኀዙኒ፡ በእዴየ፡ ወአንሥኡኒ፡ እምትውልደ፡ ምድር፡ ወአልዐሉኒ፡ ዲበ፡ መካን፡ ነዋኅ፡ ወአርአዩኒ፡ ማኅፈደ፡ ነዋኀ፡ እምድር፡ ወኮነ፡ ሕጹጸ፡ ኵሉ፡ አውግር።</l>
                  <l n="4">ወይቤሉኒ፡ ንበር፡ ዝየ፡ እስከ፡ ትሬኢ፡ ኵሎ፡ ዘይመጽእ፡ ዲበ፡ እሉ፡ ነጌያት፡ ወአግማል፡ ወአእዱግ፡ ወዲበ፡ ከዋክብት፡ ወዲበ፡ አልሕምት፡ ኵሎሙ።</l>
               </ab>
            </div>
            <div type="textpart" subtype="chapter" n="88" xml:id="chapter88">
               <label>Chapter 88</label>
               <ab>
                  <l n="1">ወርኢኩ፡ አሐደ፡ እምእልኩ፡ አርባዕቱ፡ እለ፡ ወፅኡ፡ እምቀዳሚ፡ ወአኀዞ፡ ለዝኩ፡ ኮከብ፡ ቀዳማዊ፡ ዘወድቀ፡ እምሰማይ፡ ወአሰሮ፡ እደዊሁ፡ ወበእገሪሁ፡ ወወደዮ፡ ውስተ፡ ማዕምቅ፡ ወዝንቱ፡ ማዕምቅ፡ ጸቢብ፡ ወዕሙቅ፡ ወዕጹብ፡ ወጽልመት።</l>
                  <l n="2">ወአሐዱ፡ እምእሉ፡ መልኀ፡ ሰይፎ፡ ወወሀቦሙ፡ ለእልኩ፡ ነጌያት፡ ወአግማል፡ ወአእዱግ፡ ወአኀዘ፡ እንዘ፡ ይወግኦ፡ አሐዱ፡ ለካልኡ፡ ወኵላ፡ ምድር፡ አድለቅለቀት፡ ዲቤሆሙ።</l>
                  <l n="3">ወሶበ፡ ርኢኩ፡ በራእይ፡ ነዋ፡ እንከ፡ አሐዱ፡ እምእልኩ፡ አርባዕቱ፡ እለ፡ ወፅኡ፡ ወወገረ፡ እምሰማይ፡ ወአስተጋብአ፡ ወነሥአ፡ ኵሎ፡ ከዋክብተ፡ ዐቢያነ፡ እለ፡ ኀፍረቶሙ፡ ከመ፡ ኀፍረተ፡ አፍራስ፡ ወአሰሮሙ፡ ለኵሎሙ፡ በእደዊሆሙ፡ ወበእገሪሆሙ፡ ወወደዮሙ፡ በንቅዓተ፡ ምድር።</l>
               </ab>
            </div>
            <div type="textpart" subtype="chapter" n="89" xml:id="chapter89">
               <label>Chapter 89</label>
               <ab>
                  <l n="1">ወአሐዱ፡ እምእልኩ፡ አርባዕቱ፡ ሖረ፡ ኀበ፡ ዝኩ፡ ላሕም፡ ጸዐዳ፡ ወመሀሮ፡ ምሥጢረ፡ እንዘ፡ ይርዕድ፡ ውእቱ፡ ላሕም፡ ተወልደ፡ ወኮነ፡ ሰብአ፡ ወጸረበ፡ ሎቱ፡ መስቀረ፡ ዐባየ፡ ወነበረ፡ ዲቤሃ፡ ወሠለስቱ፡ አልሕምት፡ ነበሩ፡ ምስሌሁ፡ በይእቲ፡ መስቀር፡ ወተከድነ፡ ላዕሌሆሙ።</l>
                  <l n="2">ወአልዐልኩ፡ ካዕበ፡ አዕይንትየ፡ መንገለ፡ ሰማይ፡ ወርኢኩ፡ ናሕሰ፡ ልዑለ፡ ወሰብዐቱ፡ አስራብ፡ ዲቤሁ፡ ወእልኩ፡ አስራብ፡ ይውሕዙ፡ በአሐዱ፡ ዐጸድ፡ ማየ፡ ብዙኀ።</l>
                  <l n="3">ወርኢኩ፡ ካዕበ፡ ወነዋ፡ አንቅዕታት፡ ተርኅዉ፡ ዲበ፡ ምድር፡ በውእቱ፡ ዐጸድ፡ ዐቢይ፡ ወአኀዘ፡ ውእቱ፡ ማይ፡ ይፍላሕ፡ ወይትነሣእ፡ ዲበ፡ ምድር፡ ወኢያርአዮ፡ ለውእቱ፡ ዐጸድ፡ እስከ፡ ኵሉ፡ ምድሩ፡ ተከድነ፡ በማይ።</l>
                  <l n="4">ወበዝኀ፡ ዲቤሁ፡ ማይ፡ ወጽልመት፡ ወጊሜ፡ ወእሬኢ፡ መልዕልቶ፡ ለዝኩ፡ ማይ፡ ወተለዐለ፡ ውእቱ፡ ማይ፡ መልዕልቶ፡ ለውእቱ፡ ዐጸድ፡ ወይክዑ፡ መልዕልቶ፡ ለውእቱ፡ ዐጸድ፡ ወቆመ፡ ዲበ፡ ምድር።</l>
                  <l n="5">ወኵሎሙ፡ አልሕምት፡ እለ፡ ውስተ፡ ውእቱ፡ ዐጸድ፡ ተጋብኡ፡ እስከነ፡ ርኢክዎሙ፡ ይሰጠሙ፡ ወይትወኀጡ፡ ወይትሀጐሉ፡ በውእቱ፡ ማይ።</l>
                  <l n="6">ወውእቱ፡ መስቀር፡ ይደቢ፡ ዲበ፡ ማይ፡ ወኵሎሙ፡ አልሕምት፡ ወነጌያት፡ ወአግማል፡ ወአእዱግ፡ ተሰጥሙ፡ ውስተ፡ ምድር፡ ወኵሉ፡ እንስሳ፡ ወኢክህልኩ፡ ርእዮቶሙ፡ ወእሙንቱሂ፡ ስእኑ፡ ወፂአ፡ ወተሀጕሉ፡ ወተሰጥሙ፡ ውስተ፡ ቀላይ።</l>
                  <l n="7">ወካዕበ፡ ርኢኩ፡ በራእይ፡ እስከ፡ ሰሰሉ፡ እልኩ፡ አስራብ፡ እምዝኩ፡ ናሕስ፡ ልዑል፡ ወንቅዓተ፡ ምድር፡ ዐረየ፡ ወማዕምቃት፡ ካልኣን፡ ተፈትሑ።</l>
                  <l n="8">ወአኀዘ፡ ማይ፡ ይረድ፡ ውስቴቶሙ፡ እስከነ፡ ተከሥተ፡ ምድር፡ ወውእቱ፡ መስቀር፡ ነበረ፡ ውስተ፡ ምድር፡ ወተግሕሠት፡ ጽልመት፡ ወኮነ፡ ብርሃን።</l>
                  <l n="9">ወውእቱ፡ ላሕም፡ ጸዐዳ፡ ዘኮነ፡ ብእሴ፡ ወፅአ፡ እምዝኩ፡ መስቀር፡ ወሠለስቱ፡ አልሕምት፡ ምስሌሁ፡ ወኮነ፡ አሐዱ፡ ዝኩ፡ እምሠለስቱ፡ አልሕምት፡ ጸዐዳ፡ ይመስሎ፡ ለዝኩ፡ ላሕም፡ ወአሐዱ፡ እምኔሆሙ፡ ቀይሕ፡ ከመ፡ ደም፡ ወአሐዱ፡ ጸሊም፡ ወውእቱ፡ ዝኩ፡ ላሕም፡ ጸዐዳ፡ ኀለፈ፡ እምኔሆሙ።</l>
                  <l n="10">ወአኀዙ፡ ይለዱ፡ አራዊተ፡ ገዳም፡ ወአዕዋፈ፡ ወኮነ፡ እምኔሆሙ፡ ዘእምኵሎሙ፡ ኅብረ፡ አሕዛብ፡ አናብስተ፡ ወአናምርተ፡ አዝእብተ፡ ወአክልብተ፡ አጽዕብተ፡ ወሐራውያ፡ ገዳም፡ ቈናጽለ፡ ወግሔያተ፡ ሐንዘረ፡ ወሲሲተ፡ አንስርተ፡ ወአውስተ፡ ሆባየ፡ ወፎቃንሰ፡ ወቋዓተ፡ ወተወልደ፡ ማእከሎሙ፡ ላሕም፡ ጸዐዳ።</l>
                  <l n="11">ወአኀዙ፡ ይትናሰኩ፡ በበይናቲሆሙ፡ አሐዱ፡ ምስለ፡ ካልኡ፡ ወዝኩ፡ ላሕም፡ ጸዐዳ፡ ዘተወልደ፡ ማእከሎሙ፡ ወለደ፡ አድገ፡ ገዳም፡ ወላሕመ፡ ጸዐዳ፡ ምስሌሁ፡ ወበዝኁ፡ አእዱገ፡ ገዳም።</l>
                  <l n="12">ወውእቱ፡ ላሕም፡ ዘተወልደ፡ እምኔሁ፡ ወለደ፡ ሐራውያ፡ ገዳም፡ ጸሊመ፡ ወበግዐ፡ ጸዐዳ፡ ወውእቱ፡ ሐራውያ፡ ገዳም፡ ወለደ፡ አሕርወ፡ ብዙኃነ፡ ወውእቱ፡ በግዕ፡ ወለደ፡ ዐሠርተ፡ ወክልኤተ፡ አባግዐ።</l>
                  <l n="13">ወሶበ፡ ልህቁ፡ እልክቱ፡ እሙንቱ፡ ዐሠርቱ፡ ወክልኤቱ፡ አባግዕ፡ ለአሐዱ፡ እምኔሆሙ፡ መጠውዎ፡ ለአእዱገ፡ ገዳም፡ ወእልክቱ፡ አእዱገ፡ ገዳም፡ ካዕበ፡ መጠውዎ፡ ለዝኩ፡ በግዕ፡ ለአዝእብት፡ ወልህቀ፡ ዝኩ፡ በግዕ፡ ማእከለ፡ አዝእብት።</l>
                  <l n="14">ወእግዚእ፡ አምጽኦሙ፡ ለዐሠርቱ፡ ወአሐዱ፡ አባግዕ፡ ከመ፡ ይኅድሩ፡ ምስሌሁ፡ ወይትረዐዩ፡ ምስሌሁ፡ ማእከለ፡ አዝእብት፡ ወበዝኁ፡ ወኮኑ፡ መራዕየ፡ ብዙኃነ፡ ዘአባግዕ።</l>
                  <l n="15">ወወጠኑ፡ አዝእብት፡ እንዘ፡ ይፈርህዎሙ፡ ወአጠቅዎሙ፡ እስከ፡ የኀልቁ፡ ደቂቆሙ፡ ወገደፉ፡ ደቂቆሙ፡ በውሒዘ፡ ማይ፡ ብዙኅ፡ ወእልኩ፡ አባግዕ፡ ወጠኑ፡ ይጽርሑ፡ በእንተ፡ ደቂቆሙ፡ ወይስክዩ፡ ኀበ፡ እግዚኦሙ።</l>
                  <l n="16">ወበግዕ፡ ዘድኅነ፡ እምነ፡ አዝእብት፡ ነፍጸ፡ ወኀለፈ፡ ውስተ፡ አእዱገ፡ ገዳም፡ ወርኢክዎሙ፡ ለአባግዕ፡ እንዘ፡ የዐወይዉ፡ ወይጸርሑ፡ ወይስእልዎ፡ ለእግዚኦሙ፡ በኵሉ፡ ኀይሎሙ፡ እስከ፡ ወረደ፡ ዝኩ፡ እግዚአ፡ አባግዕ፡ ኀበ፡ ቃሎሙ፡ ለአባግዕ፡ እምጽርሕ፡ ልዑል፡ ወበጽሐ፡ ኀቤሆሙ፡ ወርእዮሙ።</l>
                  <l n="17">ወጸውዖ፡ ለዝኩ፡ በግዕ፡ ዘተኀጥአ፡ እምአዝእብት፡ ወተናግሮ፡ በእንተ፡ አዝእብት፡ ከመ፡ ያስምዕ፡ ዲቤሆሙ፡ ከመ፡ ኢይግስስዎሙ፡ ለአባግዕ።</l>
                  <l n="18">ወሖረ፡ ዝኩ፡ በግዕ፡ ኀበ፡ አዝእብት፡ በቃለ፡ እግዚእ፡ ወካልእ፡ በግዕ፡ ተራከቦ፡ ለውእቱ፡ በግዕ፡ ወሖረ፡ ምስሌሁ፡ ወቦኡ፡ ክልኤሆሙ፡ ኅቡረ፡ ውስተ፡ ማኅበሮሙ፡ ለእልኩ፡ አዝእብት፡ ወተናገርዎሙ፡ ወአስምዑ፡ ዲቤሆሙ፡ ከመ፡ እምይእዜ፡ ኢይግስስዎሙ፡ ለአባግዕ።</l>
                  <l n="19">ወእምኔሁ፡ ርኢክዎሙ፡ ለአዝእብት፡ ወእፎ፡ ጸንዑ፡ ፈድፋደ፡ ዲበ፡ አባግዕ፡ በኵሉ፡ ኀይሎሙ፡ ወጸርሑ፡ አባግዕ።</l>
                  <l n="20">ወእግዚኦሙ፡ መጽአ፡ ኀቤሆሙ፡ ለአባግዕ፡ ወአኀዘ፡ ይዝብጦሙ፡ ለእልኩ፡ አዝእብት፡ ወአዝእብት፡ አኀዙ፡ የዐውይዉ፡ ወአባግዕ፡ አርመሙ፡ ወእምሶቤሃ፡ ኢጸርሑ።</l>
                  <l n="21">ወርኢክዎሙ፡ ለአባግዕ፡ እስከ፡ ወፅኡ፡ እምአዝእብት፡ ወአዝእብት፡ ተጸለሉ፡ አዕይንቲሆሙ፡ ወወፅኡ፡ እንዘ፡ ይተልውዎሙ፡ ለአባግዕ፡ እልኩ፡ አዝእብት፡ በኵሉ፡ ኀይሎሙ።</l>
                  <l n="22">ወእግዚኦሙ፡ ለአባግዕ፡ ሖረ፡ ምስሌሆሙ፡ እንዘ፡ ይመርሖሙ፡ ወኵሎሙ፡ አባግዒሁ፡ ተለውዎ፡ ወገጹ፡ ስቡሕ፡ ወክቡር፡ ወግሩም፡ ራእዩ፡ ወክቡር።</l>
                  <l n="23">ወአዝእብተሰ፡ አኀዙ፡ ይትልውዎሙ፡ ለእልኩ፡ አባግዕ፡ እስከ፡ ተራከብዎሙ፡ በአሐቲ፡ አይገ፡ ማይ።</l>
                  <l n="24">ወውእቱ፡ አይገ፡ ማይ፡ ተሠጠ፡ ወቆመ፡ ማይ፡ እምዝየ፡ ወእምዝየ፡ በቅድመ፡ ገጾሙ፡ ወእግዚኦሙ፡ ለአባግዕ፡ ይመርሖሙ፡ ወቆመ፡ ማእከሎሙ፡ ወማእከለ፡ አዝእብት።</l>
                  <l n="25">ወዓዲሆሙ፡ እልክቱ፡ አዝእብት፡ ኢርእይዎሙ፡ ለአባግዕ፡ ወሖሩ፡ ማእከለ፡ ዝኩ፡ አይገ፡ ማይ፡ ወአዝእብት፡ ተለውዎሙ፡ ለአባግዕ፡ ወሮጹ፡ ድኅሬሆሙ፡ እልክቱ፡ አዝእብት፡ በዝኩ፡ አይገ፡ ማይ።</l>
                  <l n="26">ወሶበ፡ ርእይዎ፡ ለእግዚኦሙ፡ ለአባግዕ፡ ገብኡ፡ ከመ፡ ይጕየዩ፡ እምቅድመ፡ ገጹ፡ ወዝኩ፡ አይገ፡ ማይ፡ ተጋብአ፡ ወኮነ፡ ከመ፡ ፍጥረቱ፡ ፍጡነ፡ ወመልአ፡ ማይ፡ ወተለዐለ፡ እስከ፡ ከደኖሙ፡ ለእልክቱ፡ አዝእብት።</l>
                  <l n="27">ወርኢኩ፡ እስከ፡ ተሀጕሉ፡ ኵሎሙ፡ አዝእብት፡ እለ፡ ተለውዎሙ፡ ለእልክቱ፡ አባግዕ፡ ወተሰጥሙ።</l>
                  <l n="28">ወአባግዕሰ፡ ኀለፉ፡ እምዝኩ፡ ማይ፡ ወወፅኡ፡ ውስተ፡ በድው፡ ኀበ፡ አልቦ፡ ማይ፡ ወሣዕር፡ ወአኀዙ፡ ይክሥቱ፡ አዕይንቲሆሙ፡ ወይርአዩ፡ ወርኢኩ፡ እግዚኦሙ፡ ለአባግዕ፡ ይርዕዮሙ፡ ወይሁቦሙ፡ ማየ፡ ወሣዕረ፡ ወዝኩ፡ በግዕ፡ እንዘ፡ የሐውር፡ ይመርሖሙ።</l>
                  <l n="29">ወዐርገ፡ ዲበ፡ ድማሑ፡ ለዝኩ፡ ኰኵሕ፡ ነዊኅ፡ ወእግዚኦሙ፡ ለአባግዕ፡ ፈነዎ፡ ኀቤሆሙ።</l>
                  <l n="30">ወእምኔሁ፡ ርኢክዎ፡ ለእግዚአ፡ አባግዕ፡ ዘቆመ፡ ቅድሜሆሙ፡ ወራእዩ፡ ዐቢይ፡ ወግሩም፡ ወኀያል፡ ወኵሎሙ፡ እልክቱ፡ አባግዕ፡ ርእይዎ፡ ወፈርሁ፡ እምገጹ።</l>
                  <l n="31">ወኵሎሙ፡ እልክቱ፡ ይፈርሁ፡ ወይርዕዱ፡ እምኔሁ፡ ወይጸርሑ፡ ድኅሬሁ፡ ለዝኩ፡ በግዕ፡ ምስሌሁ፡ ዘሀሎ፡ ለካልእ፡ በግዕ፡ ዘኮነ፡ ማእከሎሙ፡ እስመ፡ ኢንክል፡ ቀዊመ፡ ቅድመ፡ እግዚእነ፡ ወኢነጽሮቶ።</l>
                  <l n="32">ወገብአ፡ ዝኩ፡ በግዕ፡ ዘይመርሖሙ፡ ወዐርገ፡ በድማኀ፡ ዝኩ፡ ኰኵሕ፡ ወአባግዕ፡ አኀዙ፡ ይጸለሉ፡ አዕይንቲሆሙ፡ ወይስሐቱ፡ እምፍኖት፡ እንተ፡ አርአዮሙ፡ ወዝኩ፡ በግዕ፡ ኢያእመረ።</l>
                  <l n="33">ወእግዚኦሙ፡ ለአባግዕ፡ ተምዕዐ፡ ዐቢየ፡ መዓተ፡ ዲቤሆሙ፡ ወአእመረ፡ ዝኩ፡ በግዕ፡ ወወረደ፡ እምነ፡ ድማኁ፡ ለኰኵሕ፡ ወመጽአ፡ ኀበ፡ አባግዕ፡ ወረከበ፡ መብዝኅቶሙ፡ ዘጽሉላን፡ አዕይንቲሆሙ፡ ወእለ፡ ስሕቱ፡ እምፍኖቱ።</l>
                  <l n="34">ወሶበ፡ ርእይዎ፡ ፈርሁ፡ ወርዕዱ፡ እምቅድመ፡ ገጹ፡ ወፈቀዱ፡ ከመ፡ ይግብኡ፡ ለዐጸደ፡ ዚኣሆሙ።</l>
                  <l n="35">ወዝኩ፡ በግዕ፡ ነሥአ፡ ምስሌሁ፡ አባግዐ፡ ወቦኡ፡ ኀበ፡ እልክቱ፡ አባግዕ፡ እለ፡ ስሕቱ፡ ወእም፡ ዝ፡ እንዘ፡ ይቅትሎሙ፡ ወአባግዕ፡ ፈርሁ፡ እምገጹ፡ ወአግብኦሙ፡ ለእልኩ፡ አባግዕ፡ እለ፡ ስሕቱ፡ ውእቱ፡ በግዕ፡ ወገብኡ፡ ውስተ፡ አዕጻዲሆሙ።</l>
                  <l n="36">ወርኢኩ፡ በህየ፡ ራእይ፡ እስከ፡ ውእቱ፡ በግዕ፡ ኮነ፡ ብእሴ፡ ወሐነጸ፡ ቤተ፡ ለእግዚአ፡ አባግዕ፡ ወለኵሎሙ፡ አባግዕ፡ አቀሞሙ፡ በውእቱ፡ ቤት።</l>
                  <l n="37">ወርኢኩ፡ እስከ፡ ሰከበ፡ ውእቱ፡ በግዕ፡ ዘተራከቦ፡ ለዝኩ፡ በግዕ፡ ዘመርሖሙ፡ ለአባግዕ፡ ወርኢኩ፡ እስከ፡ ተሀጕሉ፡ ኵሎሙ፡ አባግዕ፡ ዐቢያን፡ ወንኡሳን፡ ተንሥኡ፡ ህየንቴሆሙ፡ ወቦኡ፡ ውስተ፡ መርዔት፡ ወቀርቡ፡ ኀበ፡ ፈለገ፡ ማይ።</l>
                  <l n="38">ወዝኩ፡ በግዕ፡ ዘይመርሖሙ፡ ወዘኮነ፡ ብእሴ፡ ተሌለየ፡ እምኔሆሙ፡ ወሰከበ፡ ወኵሎሙ፡ አባግዕ፡ ኀሠሥዎ፡ ወጸርሑ፡ ዲቤሁ፡ ዐቢየ፡ ጽራሐ።</l>
                  <l n="39">ወርኢኩ፡ እስከ፡ አርመሙ፡ እምጽራሑ፡ ለዝኩ፡ በግዕ፡ ወኀለፍዎ፡ ለዝኩ፡ ውሒዘ፡ ማይ፡ ወቆሙ፡ አባግዕ፡ ኵሎሙ፡ እለ፡ ይመርሕዎሙ፡ ተክሎሙ፡ ለእለ፡ ሰከቡ፡ ወመርሕዎሙ።</l>
                  <l n="40">ወርኢኩ፡ አባግዕ፡ እስከ፡ ይበውኡ፡ ውስተ፡ መካን፡ ሠናይ፡ ወምድር፡ ሐዋዝ፡ ወስብሕት፡ ወርኢኩ፡ እልኩ፡ አባግዕ፡ እስከ፡ ጸግቡ፡ ወውእቱ፡ ቤት፡ ማእከሎሙ፡ በምድር፡ ሐዋዝ።</l>
                  <l n="41">ወቦ፡ ሶበ፡ ይትከሠታ፡ አዕይንቲሆሙ፡ ወቦ፡ ኀበ፡ ይጼለሉ፡ እስከ፡ ተንሥአ፡ ካልእ፡ በግዕ፡ ወመርሖሙ፡ ወአግብኦሙ፡ ለኵሎሙ፡ ወተከሥታ፡ አዕይንቲሆሙ።</l>
                  <l n="42">ወአኀዙ፡ አክላብ፡ ወቈናጽል፡ ወሐራውያ፡ ሐቅል፡ ይብልዕዎሙ፡ ለእልኩ፡ አባግዕ፡ እስከ፡ ተንሥአ፡ ካልእ፡ በግዕ፡ አሐዱ፡ እምኔሆሙ፡ ሐርጌ፡ ዘይመርሖሙ።</l>
                  <l n="43">ወዝኩ፡ ሐርጌ፡ አኀዘ፡ ይውጋእ፡ እም፡ ዝየ፡ ወእም፡ ዝየ፡ እልክተ፡ አክላበ፡ ወቈናጽለ፡ ወሐራውያ፡ ገዳም፡ እስከ፡ ለኵሎሙ፡ አህጐሎሙ።</l>
                  <l n="44">ወውእቱ፡ በግዕ፡ ተፈትሐ፡ አዕይንቲሁ፡ ወርእየ፡ ዝኰ፡ ሐርጌ፡ ዘማእከለ፡ አባግዕ፡ ዘኀደገ፡ ስብሐቶ፡ ወአኀዘ፡ ይጕድኦሙ፡ ለእሙንቱ፡ አባግዕ፡ ወኬዶሙ፡ ወሖረ፡ ዘእንበለ፡ ተድላ።</l>
                  <l n="45">ወእግዚኦሙ፡ ለአባግዕ፡ ፈነዎ፡ ለበግዕ፡ ኀበ፡ ካልእ፡ በግዕ፡ ወአንሥኦ፡ ከመ፡ ይኩን፡ ሐርጌ፡ ወይምርሖሙ፡ ለአባግዕ፡ ህየንተ፡ ዝኩ፡ በግዕ፡ ዘኀደገ፡ ስብሐቶ።</l>
                  <l n="46">ወሖረ፡ ኀቤሁ፡ ወተናገሮ፡ ለባሕቲቱ፡ ወአንሥኦ፡ ለውእቱ፡ ሐርጌ፡ ወገብሮ፡ መኰንነ፡ ወመራሔ፡ ለአባግዕ፡ ወበኵሉ፡ ዝ፡ እልክቱ፡ አክላብ፡ ያጽሕብዎሙ፡ ለአባግዕ።</l>
                  <l n="47">ወሐርጌ፡ ቀዳማዊ፡ ሰደዶ፡ ለዝኩ፡ ሐርጌ፡ ደኃራዊ፡ ወተንሥአ፡ ዝኩ፡ ሐርጌ፡ ደኃራዊ፡ ወነፍጸ፡ እምቅድመ፡ ገጹ፡ ወርኢኩ፡ እስከ፡ አውደቅዎ፡ እልኩ፡ አክላብ፡ ለሐርጌ፡ ቀዳማዊ።</l>
                  <l n="48">ወተንሥአ፡ ዝኩ፡ ሐርጌ፡ ደኃራዊ፡ ወመርሖሙ፡ ለአባግዕ፡ ንኡሳን፡ ወዝ፡ ሐርጌ፡ ደኃራዊ፡ ወለደ፡ አባግዐ፡ ብዙኃነ፡ ወሰከበ፡ ወበግዕ፡ ንኡስ፡ ኮነ፡ ሐርጌ፡ ህየንቴሁ፡ ወኮነ፡ መኰንነ፡ ወመራሔ፡ ለእልክቱ፡ አባግዕ።</l>
                  <l n="49">ወልህቁ፡ ወበዝኁ፡ እልክቱ፡ አባግዕ፡ ወኵሎሙ፡ እልክቱ፡ አክላብ፡ ወቈናጽል፡ ወሐራውያ፡ ገዳም፡ ፈርሁ፡ ወነፍጹ፡ እምኔሁ፡ ወውእቱ፡ ሐርጌ፡ ጐድአ፡ ወቀተለ፡ ኵሎ፡ አራዊተ፡ ወኢክህሉ፡ ዳግመ፡ እልኩ፡ አራዊት፡ ማእከለ፡ አባግዕ፡ ወኢምንተኒ፡ ግሙራ፡ ኢመሠጡ፡ እምኔሆሙ።</l>
                  <l n="50">ወዝኩ፡ ቤት፡ ኮነ፡ ዐቢየ፡ ወርኂበ፡ ወተሐንጸ፡ ለእልኩ፡ አባግዕ፡ ማኅፈድ፡ ነዊኅ፡ ዲበ፡ ዝኩ፡ ቤት፡ ለእግዚአ፡ አባግዕ፡ ወተትሕተ፡ ዝኩ፡ ቤት፡ ወማኅፈድሰ፡ ተለዐለ፡ ወኮነ፡ ነዊኀ፡ ወእግዚአ፡ አባግዕ፡ ቆመ፡ ዲበ፡ ውእቱ፡ ማኅፈድ፡ ወማእደ፡ ምልእተ፡ አቅረቡ፡ በቅድሜሁ።</l>
                  <l n="51">ወርኢክዎሙ፡ ካዕበ፡ ለእልክቱ፡ አባግዕ፡ ካዕበ፡ ከመ፡ ስሕቱ፡ ወሖሩ፡ በብዙኅ፡ ፍናዋት፡ ወኀደጉ፡ ዝኰ፡ ቤተ፡ ዚኣሆሙ፡ ወእግዚኦሙ፡ ለአባግዕ፡ ጸውዐ፡ እምውስቴቶሙ፡ ለአባግዕ፡ ወለአኮሙ፡ ኀበ፡ አባግዕ፡ ወአባግዕ፡ አኀዙ፡ ይቅትልዎሙ።</l>
                  <l n="52">ወአሐዱ፡ እምኔሆሙ፡ ድኅነ፡ ወኢተቀትለ፡ ወቀነጸ፡ ወጸርሐ፡ ዲበ፡ አባግዕ፡ ወፈቀዱ፡ ይቅትልዎ፡ ወእግዚኦሙ፡ ለአባግዕ፡ አድኀኖ፡ እምእዴሆሙ፡ ለአባግዕ፡ ወአዕረጎ፡ ኀቤየ፡ ወአንበሮ።</l>
                  <l n="53">ወካልኣነ፡ አባግዐ፡ ብዙኃነ፡ ፈነወ፡ ኀቤሆሙ፡ ለእልኩ፡ አባግዕ፡ ያስምዑ፡ ወየዐውይዉ፡ ዲቤሆሙ።</l>
                  <l n="54">ወእምኔሁ፡ ርኢኩ፡ ሶበ፡ ኀደጉ፡ ቤቶ፡ ለእግዚአ፡ አባግዕ፡ ወማኅፈደ፡ ወእምኵሉ፡ ስሕቱ፡ ወተጸለለ፡ አዕይንቲሆሙ፡ ወርኢኩ፡ እግዚአ፡ አባግዕ፡ ከመ፡ ገብረ፡ ቀትለ፡ ብዙኀ፡ ዲቤሆሙ፡ በበ፡ መራዕይሆሙ፡ እስከ፡ ይጼውዕዎ፡ እልኩ፡ አባግዕ፡ ለዝኩ፡ ቀትል፡ ወአግብኡ፡ መካኖ።</l>
                  <l n="55">ወኀደጎሙ፡ ውስተ፡ እደ፡ አናብስት፡ ወአናምርት፡ ወአዝእብት፡ ወአጽእብት፡ ወውስተ፡ እደ፡ ቈናጽል፡ ወዲበ፡ ኵሉ፡ አራዊት፡ ወአኀዙ፡ እልክቱ፡ አራዊተ፡ ገዳም፡ ይምሥጥዎሙ፡ ለእልኩ፡ አባግዕ።</l>
                  <l n="56">ወርኢኩ፡ ከመ፡ ኀደጉ፡ ዝኰ፡ ቤተ፡ ዚኣሆሙ፡ ወማኅፈዶሙ፡ ወወደዮሙ፡ ለኵሎሙ፡ ውስተ፡ እደ፡ አናብስት፡ ከመ፡ ይምሥጥዎሙ፡ ወከመ፡ ይብልዕዎሙ፡ ውስተ፡ እደዊሆሙ፡ ለኵሎሙ፡ አራዊት።</l>
                  <l n="57">ወአነ፡ አኀዝኩ፡ እጽራሕ፡ በኵሉ፡ ኀይልየ፡ ወእጸውዖ፡ ለእግዚአ፡ አባግዕ፡ ወኣርእዮ፡ በእንተ፡ አባግዕ፡ እስመ፡ ተበልዑ፡ ወተውኅጡ፡ እምኵሎሙ፡ አራዊተ፡ ገዳም።</l>
                  <l n="58">ወውእቱ፡ አርመመ፡ እንዘ፡ ይሬኢ፡ ወተፈሥሐ፡ እስመ፡ ተበልዑ፡ ወተውኅጡ፡ ወተሀይዱ፡ ወኀደጎሙ፡ ውስተ፡ እደ፡ ኵሎሙ፡ አራዊት፡ ለመብልዕ።</l>
                  <l n="59">ወጸውዐ፡ ሰብዐ፡ ኖላውያነ፡ ወገደፎሙ፡ ለእልኩ፡ አባግዕ፡ ከመ፡ ይርዐይዎሙ፡ ወይቤሎሙ፡ ለኖላውያን፡ ወለፀማዶሙ፡ ኵሉ፡ አሐዱ፡ አሐዱ፡ እምኔክሙ፡ እምይእዜ፡ ይርዐይዎሙ፡ ለአባግዕ፡ ወኵሎ፡ ዘእኤዝዘክሙ፡ አነ፡ ግበሩ።</l>
                  <l n="60">ወእሜጥወክሙ፡ አነ፡ በኍልቍ፡ ወእነግረክሙ፡ ዘይትሀጐል፡ እምኔሆሙ፡ ወኪያሆሙ፡ አህጕሉ፡ ወመጠወ፡ ሎሙ፡ እልክተ፡ አባግዐ።</l>
                  <l n="61">ወለካልእ፡ ጸውዖ፡ ወይቤሎ፡ ለቡ፡ ወርኢ፡ ኵሎ፡ ዘይገብሩ፡ ኖሎት፡ ዲበ፡ እሉ፡ አባግዕ፡ እስመ፡ ያሀጕሉ፡ እምውስቴቶሙ፡ ፈድፋደ፡ እምዘአዘዝክዎሙ።</l>
                  <l n="62">ወኵሎ፡ ጽጋበ፡ ወሀጕለ፡ ዘይትገበር፡ በኖሎት፡ ጸሐፍ፡ ሚ፡ መጠነ፡ ያሀጕልዎሙ፡ በትእዛዝየ፡ ወሚ፡ መጠነ፡ ያሀጕሉ፡ በርእሶሙ፡ ወኵሎሙ፡ ለለ፡ አሐዱ፡ አሐዱ፡ ኖላዊ፡ ጸሐፍ፡ ዲቤሆሙ።</l>
                  <l n="63">ወበኍልቍ፡ አንብብ፡ በቅድሜየ፡ ወሚ፡ መጠነ፡ ያሀጕሉ፡ ወሚ፡ መጠነ፡ ይሜጥውዎሙ፡ ለሀጕል፡ ከመ፡ ይኩን፡ ሊተ፡ ዝንቱ፡ ስምዐ፡ ዲቤሆሙ፡ ከመ፡ ኣእምር፡ ኵሎ፡ ግብሮሙ፡ ለኖላውያን፡ ወእመጥዎሙ፡ ወእርአይ፡ ዘይገብሩ፡ ለእመ፡ ይነብሩ፡ በትእዛዝየ፡ ዘአዘዝክዎሙ፡ ወእመ፡ አልቦ።</l>
                  <l n="64">ወኢያእምሩ፡ ወኢታርእዮሙ፡ ወኢትዝልፎሙ፡ አላ፡ ጸሐፍ፡ ኵሎ፡ ሀጕሎሙ፡ ለኖላውያን፡ ለለ፡ አሐዱ፡ አሐዱ፡ ወአዕርግ፡ ኀቤየ፡ ኵሎ።</l>
                  <l n="65">ወርኢኩ፡ እስከ፡ እልኩ፡ ኖላውያን፡ ይርዕዩ፡ በበ፡ ጊዜሁ፡ ወአኀዙ፡ ይቅትሉ፡ ወያህጕሉ፡ ብዙኃነ፡ እምትእዛዞሙ፡ ወኀደጉ፡ እልክተ፡ አባግዐ፡ ውስተ፡ እደ፡ አናብስት።</l>
                  <l n="66">ወበልዑ፡ ወውኅጡ፡ መብዝኅቶሙ፡ ለእልኩ፡ አባግዕ፡ አናብስት፡ ወአናምርት፡ ወሐራውያ፡ ገዳም፡ በልዑ፡ ምስሌሆሙ፡ ወአውዐይዎ፡ ለዝኩ፡ ማኅፈድ፡ ወከረይዎ፡ ለዝኩ፡ ቤት፡ ዘአባግዕ።</l>
                  <l n="67">ወሐዘንኩ፡ ብዙኀ፡ ጥቀ፡ በእንተ፡ ማኅፈድ፡ እስመ፡ ተከርየ፡ ውእቱ፡ ቤት፡ ዘአባግዕ፡ ወእምኔሁ፡ ኢክህልኩ፡ ርእዮቶሙ፡ ለእልኩ፡ አባግዕ፡ ለእመ፡ ይበውኡ፡ ኀበ፡ ዝኩ፡ ቤት፡ ወለእመ፡ ኢይበውኡ።</l>
                  <l n="68">ወኖላውያን፡ ወፀማዶሙ፡ መጠውዎሙ፡ ለእልኩ፡ አባግዕ፡ ለኵሎሙ፡ አራዊተ፡ ገዳም፡ ከመ፡ ይብልዕዎሙ፡ ወኵሉ፡ አሐዱ፡ አሐዱ፡ እምኔሆሙ፡ በበ፡ ጊዜሁ፡ በኍልቍ፡ ይትሜጠዉ፡ ወኵሉ፡ አሐዱ፡ አሐዱ፡ እምኔሆሙ፡ ለካልኡ፡ በመጽሐፍ፡ ይጽሕፍ፡ ሚ፡ መጠነ፡ ያሀጕል፡ እምኔሆሙ፡ ለካልኡ፡ በመጽሐፍ።</l>
                  <l n="69">ወፈድፋደ፡ እምሥርዐቶሙ፡ አሐደ፡ አሐደ፡ ይቀትል፡ ወያሀጕል፡ ወአነ፡ አኀዝኩ፡ እብኪ፡ ወአዕዊ፡ በብዙኀ፡ ጥቀ፡ በእንተ፡ እልኩ፡ አባግዕ።</l>
                  <l n="70">ወከመ፡ ዝ፡ በራእይ፡ ርኢክዎ፡ ለዝኩ፡ ዘይጽሕፍ፡ እፎ፡ ይጽሕፍ፡ ለአሐዱ፡ ዘይትሀጐል፡ እምነ፡ እልኩ፡ ኖላውያን፡ በኵሉ፡ ዕለት፡ ወየዐርግ፡ ወየዐርፍ፡ ወያርኢ፡ ኵሎ፡ ኪያሁ፡ መጽሐፈ፡ ለእግዚአ፡ አባግዕ፡ ኵሎ፡ ዘገብሩ፡ ወኵሎ፡ ዘአእተቱ፡ አሐዱ፡ አሐዱ፡ እምኔሆሙ፡ ወኵሎ፡ ዘመጠዉ፡ ለሀጕል።</l>
                  <l n="71">ወመጽሐፍ፡ ተነበ፡ በቅድመ፡ እግዚአ፡ አባግዕ፡ ወነሥኣ፡ ለመጽሐፍ፡ በእዱ፡ ወአንበባ፡ ወኀተማ፡ ወአንበራ።</l>
                  <l n="72">ወእምኔሁ፡ ርኢኩ፡ እንዘ፡ ይርዕዩ፡ ኖሎት፡ ዐሠርተ፡ ወክልኤተ፡ ሰዓተ፡ ወናሁ፡ ሠለስቱ፡ እምእልኩ፡ አባግዕ፡ ገብኡ፡ ወመጽኡ፡ ወቦኡ፡ ወአኀዙ፡ እንዘ፡ የሐንጹ፡ ኵሎ፡ ዘወድቀ፡ እምውእቱ፡ ቤት፡ ወሐራውያ፡ ገዳም፡ ከልእዎሙ፡ ወኢክህሉ።</l>
                  <l n="73">ወአኀዙ፡ ካዕበ፡ ይሕንጹ፡ ከመ፡ ቀዳሚ፡ ወአንሥእዎ፡ ለውእቱ፡ ማኅፈድ፡ ወይሰመይ፡ ማኅፈደ፡ ነዊኀ፡ ወርኢኩ፡ ካዕበ፡ እንዘ፡ ያነብሩ፡ ቅድመ፡ ማኅፈድ፡ ማእደ፡ ወኵሎ፡ ኅብስት፡ ዘዲቤሁ፡ ርኩስ፡ ወኢኮነ፡ ንጹሐ።</l>
                  <l n="74">ወዲበ፡ ኵሉ፡ እሉ፡ አባግዕ፡ ጽሉላን፡ አዕይንቲሆሙ፡ ወኢይሬእዩ፡ ወኖሎቶሙኒ፡ ከማሁ፡ ወይሜጥውዎሙ፡ ለኖሎቶሙሂ፡ ለሀጕል፡ ፈድፋደ፡ ወበእገሪሆሙ፡ ይከይድዎሙ፡ ለአባግዕ፡ ወይበልዕዎሙ።</l>
                  <l n="75">ወእግዚአ፡ አባግዕ፡ አርመመ፡ እስከነ፡ ተዘርዘሩ፡ ኵሉ፡ አባግዕ፡ ገዳመ፡ ወተደመሩ፡ ምስሌሆሙ፡ ወኢያድኀንዎሙ፡ እምእደ፡ አራዊት።</l>
                  <l n="76">ወዝኩ፡ ዘይጽሕፍ፡ መጽሐፈ፡ አዕረጎ፡ ወአርአዮ፡ ወአንበበ፡ ኀበ፡ አብያተ፡ እግዚአ፡ አባግዕ፡ ወያስተበቍዖ፡ በእንቲኣሆሙ፡ ወይስእሎ፡ እንዘ፡ ያርእዮ፡ ኵሎ፡ ግብረ፡ ኖሎቶሙ፡ ወያሰምዕ፡ በቅድሜሁ፡ ዲበ፡ ኵሉ፡ ኖላውያን።</l>
                  <l n="77">ወነሢኦ፡ አንበረ፡ ኀቤሁ፡ ኪያሁ፡ መጽሐፈ፡ ወወፅአ።</l>
               </ab>
            </div>
            <div type="textpart" subtype="chapter" n="90" xml:id="chapter90">
               <label>Chapter 90</label>
               <ab>
                  <l n="1">ወርኢኩ፡ እስከ፡ ዘመን፡ ከመ፡ ከመ፡ ዝ፡ ይርዕዩ፡ ሠላሳ፡ ወሰብዐቱ፡ ኖላውያን፡ ወፈጸሙ፡ ኵሎሙ፡ በበ፡ ጊዜሆሙ፡ ከመ፡ ቀዳምያን፡ ወባዕዳን፡ ተመጠውዎሙ፡ ውስተ፡ እደዊሆሙ፡ ከመ፡ ይርዐይዎሙ፡ በበ፡ ጊዜሆሙ፡ ኵሉ፡ ኖላዊ፡ በበ፡ ጊዜሁ።</l>
                  <l n="2">ወእም፡ ዝ፡ በራእይ፡ ርኢኩ፡ ኵሉ፡ አዕዋፈ፡ ሰማይ፡ ወመጽኡ፡ አንስርት፡ ወአውስት፡ ወሆባይ፡ ወቋዓት፡ ወአንስርት፡ ይመርሕዎሙ፡ ለኵሎሙ፡ አዕዋፍ፡ ወአኀዙ፡ ይብልዕዎሙ፡ ለእልኩ፡ አባግዕ፡ ወይክርዩ፡ አዕይንቲሆሙ፡ ወይብልዕዎ፡ ለሥጋሆሙ።</l>
                  <l n="3">ወአባግዕ፡ ጸርሑ፡ እስመ፡ ተበልዑ፡ ሥጋሆሙ፡ እምነ፡ አዕዋፍ፡ ወአነ፡ ጸራሕኩ፡ ወዐውየውኩ፡ በንዋምየ፡ ዲበ፡ ውእቱ፡ ኖላዊ፡ ዘይርዕዮሙ፡ ለአባግዕ።</l>
                  <l n="4">ወርኢኩ፡ እስከ፡ ተበልዑ፡ አባግዕ፡ እምአክላብ፡ ወእምአንስርት፡ ወእምሆባይ፡ ወኢኀደጉ፡ ሎሙ፡ ሥጋ፡ ግሙራ፡ ወኢ፡ ማእሰ፡ ወኢ፡ ሥርወ፡ እስከ፡ ቆሙ፡ ባሕቲቶሙ፡ አዕፅምቲሆሙ፡ ወአዕፅምቲሆሙኒ፡ ወድቁ፡ ዲበ፡ ምድር፡ ወንእሱ፡ አባግዕ።</l>
                  <l n="5">ወርኢኩ፡ እስከ፡ ዘመን፡ እስከ፡ ይርዕዩ፡ ዕሥራ፡ ወሠለስቱ፡ ኖላውያን፡ ወፈጸሙ፡ በበ፡ ጊዜሆሙ፡ ኀምሳ፡ ወሰመንተ፡ ጊዜያተ።</l>
                  <l n="6">ወንኡሳን፡ መሓስዕት፡ ተወልዱ፡ እምእልኩ፡ አባግዕ፡ ጸዐድው፡ ወአኀዙ፡ ይክሥቱ፡ አዕይንቲሆሙ፡ ወይርአዩ፡ ወይጽርሑ፡ ኀበ፡ አባግዕ።</l>
                  <l n="7">ወአባግዕ፡ ኢጸርሕዎሙ፡ ወኢያጽምኡ፡ ዘነገርዎሙ፡ አላ፡ ፈድፋደ፡ ተጸመሙ፡ ወተጸለሉ፡ አዕይንቲሆሙ፡ ፈድፋደ፡ ወኀያለ።</l>
                  <l n="8">ወርኢኩ፡ በራእይ፡ ቋዓተ፡ ከመ፡ ሰረሩ፡ ዲበ፡ እልኩ፡ መሓስዕ፡ ወአኀዝዎ፡ ለአሐዱ፡ እምእልኩ፡ መሓስዕ፡ ወቀጥቀጥዎሙ፡ ለአባግዕ፡ ወበልዕዎሙ።</l>
                  <l n="9">ወርኢኩ፡ እስከ፡ ወፅአ፡ ሎሙ፡ አቅርንት፡ ለእልኩ፡ መሓስዕ፡ ወቋዓት፡ ያውድቅዎሙ፡ ለአቅርንቲሆሙ፡ ወርኢኩ፡ እስከ፡ በቈለ፡ አሐዱ፡ ቀርን፡ ዐቢይ፡ አሐዱ፡ እምነ፡ እልኩ፡ አባግዕ፡ ወተከሥታ፡ አዕይንቲሆሙ።</l>
                  <l n="10">ወርእየ፡ ቦሙ፡ ወተፈትሑ፡ አዕይንቲሆሙ፡ ወጸርሐ፡ ሎሙ፡ ለአባግዕ፡ ወዳቤላት፡ ርእይዎ፡ ወሮጹ፡ ኀቤሁ፡ ኵሎሙ።</l>
                  <l n="11">ወምስለ፡ ዝ፡ ኵሉ፡ እልኩ፡ አንስርት፡ ወአውስት፡ ወቋዓት፡ ወሆባይ፡ እስከ፡ ይመሥጥዎሙ፡ ለአባግዕ፡ ወይሰርሩ፡ ዲቤሆሙ፡ ወይበልዕዎሙ፡ ወአባግዕሰ፡ ያረምሙ፡ ወዳቤላት፡ የዐወይዉ፡ ወይጸርሑ።</l>
                  <l n="12">ወእልክቱ፡ ቋዓት፡ ይትጋደሉ፡ ወይትባአሱ፡ ምስሌሁ፡ ወፈቀዱ፡ ያእትቱ፡ ቀርኖ፡ ወኢክህልዎ።</l>
                  <l n="13">ወርኢክዎሙ፡ እስከ፡ መጽኡ፡ ኖላውያን፡ ወአንስርት፡ ወእልኩ፡ አንስርት፡ ወሆባይ፡ ወጸርሑ፡ ቋዓት፡ ከመ፡ ይቀጥቅጥዎ፡ ለቀርነ፡ ዝኩ፡ ዳቤላ፡ ወተባአሱ፡ ምስሌሁ፡ ወተቃተሉ፡ ወውእቱ፡ ይትበአስ፡ ምስሌሆሙ፡ ወጸርሐ፡ ከመ፡ ትምጽኦ፡ ረድኤቱ።</l>
                  <l n="14">ወርኢኩ፡ እስከ፡ መጽአ፡ ዝኩ፡ ብእሲ፡ ዘጸሐፈ፡ አስማቲሆሙ፡ ለኖሎት፡ ወየዐርግ፡ ቅድሜሁ፡ ለእግዚአ፡ አባግዕ፡ ወውእቱ፡ ረድኦ፡ ወአርአዮ፡ ኵሎ፡ ወወረደ፡ ረድኤቱ፡ ለዝኩ፡ ዳቤላ።</l>
                  <l n="15">ወርኢኩ፡ እስከ፡ መጽአ፡ ኀቤሆሙ፡ ዝኩ፡ እግዚአ፡ አባግዕ፡ በመዓት፡ ወእለ፡ ርእይዎ፡ ኵሎሙ፡ ነፍጹ፡ ወወድቁ፡ ኵሎሙ፡ ውስተ፡ ጽላሎት፡ እምቅድመ፡ ገጹ።</l>
                  <l n="16">ወኵሎሙ፡ አንስርት፡ ወአውስት፡ ወቋዓት፡ ወሆባይ፡ ተጋብኡ፡ ወአምጽኡ፡ ምስሌሆሙ፡ ኵሎ፡ አባግዐ፡ ገዳም፡ ወመጽኡ፡ ኵሎሙ፡ ኅቡረ፡ ወተራድኡ፡ ከመ፡ ይቀጥቅጥዎ፡ ለዝኩ፡ ቀርነ፡ ዳቤላ።</l>
                  <l n="17">ወርኢክዎ፡ ለዝኩ፡ ብእሲ፡ ዘይጽሕፍ፡ መጽሐፈ፡ በቃለ፡ እግዚእ፡ እስከ፡ ፈትሖ፡ ለውእቱ፡ መጽሐፈ፡ ሀጕል፡ ዘአህጐሉ፡ እልኩ፡ ዐሠርቱ፡ ወክልኤቱ፡ ኖሎት፡ ደኃርያን፡ ወአርአየ፡ ከመ፡ ፈድፋደ፡ እምቅድሜሆሙ፡ አህጐሉ፡ በቅድመ፡ እግዚአ፡ አባግዕ።</l>
                  <l n="18">ወርኢኩ፡ እስከ፡ መጽአ፡ ኀቤሆሙ፡ እግዚአ፡ አባግዕ፡ ወነሥአ፡ በእዱ፡ በትረ፡ መዓቱ፡ ወዘበጣ፡ ለምድር፡ ወተሠጠት፡ ምድር፡ ወኵሎሙ፡ ወአዕዋፈ፡ ሰማይ፡ ወአራዊት፡ ወድቁ፡ እምእልኩ፡ አባግዕ፡ ወተሰጥሙ፡ በምድር፡ ወተከድነት፡ ዲቤሆሙ።</l>
                  <l n="19">ወርኢኩ፡ እስከ፡ ተውህበ፡ ለአባግዕ፡ ሰይፍ፡ ዐቢይ፡ ወወፅኡ፡ አባግዕ፡ ዲበ፡ እሉ፡ አራዊተ፡ ገዳም፡ ከመ፡ ይቅትልዎሙ፡ ወኵሎሙ፡ አራዊት፡ ወአዕዋፈ፡ ሰማይ፡ ነፍጹ፡ እምቅድመ፡ ገጾሙ።</l>
                  <l n="20">ወርኢኩ፡ እስከ፡ መንበር፡ ተሐንጸ፡ በምድር፡ ሐዋዝ፡ ወነበረ፡ ዲቤሁ፡ እግዚአ፡ አባግዕ፡ ወነሥአ፡ ኵሎን፡ መጻሕፍተ፡ ኅቱማተ፡ ወፈትሖን፡ ለእማንቱ፡ መጻሕፍት፡ በቅድመ፡ እግዚአ፡ አባግዕ።</l>
                  <l n="21">ወጸውዖሙ፡ እግዚእ፡ ለእልኩ፡ ሰብዓቱ፡ ጸዐድው፡ ቀዳማውያን፡ ወአዘዘ፡ ከመ፡ ያምጽኡ፡ ቅድሜሁ፡ እምኮከብ፡ ቀዳማዊ፡ ዘይቀድም፡ እምእልኩ፡ ከዋክብት፡ እለ፡ ኀፍረቶሙ፡ ከመ፡ ኀፍረተ፡ አፍራስ፡ ወለኮከብ፡ ቀዳማዊ፡ ዘወድቀ፡ ቅድመ፡ ወአምጽእዎሙ፡ ለኵሎሙ፡ ቅድሜሁ።</l>
                  <l n="22">ወይቤሎ፡ ለዝኩ፡ ብእሲ፡ ዘይጽሕፍ፡ በቅድሜሁ፡ ዘውእቱ፡ አሐዱ፡ እምሰብዐቱ፡ ጸዐድው፡ ወይቤሎ፡ ንሥኦሙ፡ ለእሉ፡ ሰብዓ፡ ኖሎት፡ እለ፡ መጠውክዎሙ፡ አባግዐ፡ ወነሢኦሙ፡ ቀተሉ፡ ብዙኀ፡ እምዘአዘዝክዎሙ፡ እሙንቱ።</l>
                  <l n="23">ወናሁ፡ ለኵሎሙ፡ እሱራን፡ ርኢክዎሙ፡ ወቆሙ፡ ቅድሜሁ፡ ኵሎሙ።</l>
                  <l n="24">ወኵነኔ፡ ኮነ፡ ቅድመ፡ እምከዋክብት፡ ወተኰነኑ፡ ወኮኑ፡ ኃጥኣነ፡ ወሖሩ፡ መካነ፡ ኵነኔ፡ ወወደይዎሙ፡ ውስተ፡ ዕሙቅ፡ ወምሉእ፡ እሳተ፡ ዘይልህብ፡ ወምሉእ፡ ዐምደ፡ እሳት።</l>
                  <l n="25">ወእልክቱ፡ ሰብዓ፡ ኖላውያን፡ ተኰነኑ፡ ወኮኑ፡ ኃጥኣን፡ ወተወድዩ፡ እሙንቱ፡ ውስተ፡ ዝንቱ፡ ማዕምቀ፡ እሳት።</l>
                  <l n="26">ወርኢኩ፡ በውእቱ፡ ጊዜ፡ ከመ፡ ተርኅወ፡ አሐዱ፡ ማዕምቅ፡ ከማሁ፡ በማእከለ፡ ምድር፡ ዘምሉእ፡ እሳተ፡ ወአምጽእዎሙ፡ ለእልኩ፡ አባግዕ፡ ጽሉላን፡ ወተኰነኑ፡ ኵሎሙ፡ ወኮኑ፡ ኃጥኣነ፡ ወተወድዩ፡ ውስተ፡ ዝንቱ፡ ዕመቀ፡ እሳት፡ ወውዕዩ፡ ወዝንቱ፡ ማዕምቅ፡ ኮነ፡ በየማኑ፡ ለዝኩ፡ ቤት።</l>
                  <l n="27">ወርኢክዎሙ፡ ለእልኩ፡ አባግዕ፡ እንዘ፡ ይውዕዩ፡ ወአዕፅምቲሆሙ፡ ይውዒ።</l>
                  <l n="28">ወቆምኩ፡ እርአይ፡ እስከ፡ ጠወሞ፡ ለዝኩ፡ ቤት፡ ብሉይ፡ ወአውፅእዎሙ፡ ለኵሎሙ፡ አዕማድ፡ ወኵሉ፡ ተክሉ፡ ወሥኑ፡ ለውእቱ፡ ቤት፡ ተጠውመ፡ ምስሌሁ፡ ወአውፅእዎ፡ ወወደይዎ፡ በአሐዱ፡ መካን፡ በየማነ፡ ምድር።</l>
                  <l n="29">ወርኢኩ፡ እግዚአ፡ አባግዕ፡ እስከ፡ አምጽአ፡ ቤተ፡ ሐዲሰ፡ ወዐቢየ፡ ወልዑለ፡ እምነ፡ ዝንቱ፡ ቤት፡ ቀዳማይ፡ ወአቀሞ፡ ውስተ፡ መካነ፡ ቀዳሚት፡ እንተ፡ ተጠብለለት፡ ወኵሎሙ፡ አዕማደ፡ ዚኣሃ፡ ሐዲሳን፡ ወሥና፡ ሐዲስ፡ ወዐቢይ፡ እምቀዳሚት፡ ብሊት፡ እንተ፡ አውፅኣ፡ ወኵሎሙ፡ አባግዕ፡ ማእከላ።</l>
                  <l n="30">ወርኢክዎሙ፡ ለኵሎሙ፡ አባግዕ፡ እለ፡ ተርፉ፡ ወኵሎሙ፡ እንስሳ፡ ዘዲበ፡ ምድር፡ ወኵሎሙ፡ አዕዋፈ፡ ሰማይ፡ ይወድቁ፡ ወይሰግዱ፡ ለእልኩ፡ አባግዕ፡ ወያስተበቍዕዎሙ፡ ወይሰምዕዎሙ፡ በኵሉ፡ ቃል።</l>
                  <l n="31">ወእምኔሁ፡ እልክቱ፡ ሠለስቱ፡ እለ፡ ይለብሱ፡ ጸዐድው፡ ወእለ፡ ቀዲሙ፡ አዕረጉኒ፡ አኀዙኒ፡ በእዴሁ፡ ወእዴሁ፡ ለውእቱ፡ ዳቤላ፡ እንዘ፡ ትእኅዘኒ፡ አዕረጉኒ፡ ወአንበሩኒ፡ ማእከሎሙ፡ ለእልኩ፡ አባግዕ፡ እንበለ፡ ትኩን፡ ኵነኔ።</l>
                  <l n="32">ወእልኩ፡ አባግዕ፡ ኮኑ፡ ኵሎሙ፡ ጸዐዳ፡ ወጸጕረ፡ ዚኣሆሙ፡ ዐቢይ፡ ወንጹሕ።</l>
                  <l n="33">ወኵሎሙ፡ እለ፡ ተሀጕሉ፡ ወተዘርዘሩ፡ ወኵሉ፡ አራዊተ፡ ገዳም፡ ወኵሉ፡ አዕዋፈ፡ ሰማይ፡ ተጋብኡ፡ በውእቱ፡ ቤት፡ ወእግዚኦሙ፡ ለአባግዕ፡ ተፈሥሐ፡ ዐቢየ፡ ፍሥሓ፡ እስመ፡ ኮኑ፡ ኵሎሙ፡ ኄራነ፡ ወገብኡ፡ ውስተ፡ ቤቱ።</l>
                  <l n="34">ወርኢኩ፡ እስከ፡ አስከብዎ፡ ለውእቱ፡ ሰይፍ፡ ዘተውህበ፡ ለአባግዕ፡ ወአግብእዎ፡ ውስተ፡ ቤቱ፡ ወኀተማ፡ ቅድመ፡ ገጹ፡ ለእግዚእ፡ ወኵሎሙ፡ አባግዕ፡ ተዐጽው፡ በውእቱ፡ ቤት፡ ወኢያግመሮሙ።</l>
                  <l n="35">ወአዕይንቲሆሙ፡ ለኵሎሙ፡ ተከሥታ፡ ወይኔጽሩ፡ ሠናየ፡ ወአሐዱ፡ እምኔሆሙ፡ ዘኢይሬኢ፡ አልቦ፡ በማእከሎሙ።</l>
                  <l n="36">ወርኢኩ፡ ከመ፡ ኮነ፡ ውእቱ፡ ቤት፡ ዐቢየ፡ ወርኂበ፡ ወምሉአ፡ ፈድፋደ።</l>
                  <l n="37">ወርኢኩ፡ ከመ፡ ተወልደ፡ አሐዱ፡ ላሕም፡ ጸዐዳ፡ ወአቅርንቲሁ፡ ዐበይት፡ ወኵሎሙ፡ አራዊተ፡ ገዳም፡ ወአዕዋፈ፡ ሰማይ፡ ይፈርህዎ፡ ወያስተበቍዕዎ፡ በኵሉ፡ ጊዜ።</l>
                  <l n="38">ወርኢኩ፡ እስከ፡ ተወለጠ፡ ኵሉ፡ አዝማዲሆሙ፡ ወኮኑ፡ ኵሎሙ፡ አልሕምት፡ ጸዐድወ፡ ወኮነ፡ ቀዳማዊ፡ በማእከሎሙ፡ ነገረ፡ ወውእቱ፡ ነገር፡ ኮነ፡ አርዌ፡ ዐቢየ፡ ወቦ፡ ውስተ፡ ርእሱ፡ አቅርንት፡ ዐቢያት፡ ወጸሊማት፡ ወእግዚአ፡ አባግዕ፡ ተፈሥሐ፡ ዲቤሆሙ፡ ወዲበ፡ ኵሎሙ፡ አልሕምት።</l>
                  <l n="39">ወአነ፡ ሰከብኩ፡ ማእከሎሙ፡ ወነቃሕኩ፡ ወርኢኩ፡ ኩሎ።</l>
                  <l n="40">ወዝንቱ፡ ራእይ፡ ዘርኢኩ፡ እንዘ፡ እሰክብ፡ ወነቃሕኩ፡ ወባረክዎ፡ ለእግዚአ፡ ጽድቅ፡ ወሎቱ፡ ወሀብኩ፡ ስብሐተ።</l>
                  <l n="41">ወእምኔሁ፡ በከይኩ፡ ብካየ፡ ዐቢየ፡ ወአንብዕየ፡ ኢቆመ፡ እስከ፡ ኢክህልኩ፡ ተዐግሦተ፡ ሶበ፡ እሬኢ፡ እምዘይወርዱ፡ ዲበ፡ ዝኩ፡ ዘርኢኩ፡ እስመ፡ ኵሉ፡ ይወፅእ፡ ወይትፈጸም፡ ወኵሉ፡ በበ፡ ክፍሉ፡ ምግባረ፡ ሰብእ፡ ተርእየ፡ ሊተ።</l>
                  <l n="42">በይእቲ፡ ሌሊት፡ ተዘከርክዎ፡ ለሕልምየ፡ ቀዳማዊ፡ ወበእንቲኣሁ፡ በከይኩ፡ ወተሀወኩ፡ እስመ፡ ርኢኩ፡ ውእተ፡ ራእየ።</l>
               </ab>
            </div>
            <div type="textpart" subtype="chapter" n="91" xml:id="chapter91">
               <label>Chapter 91</label>
               <ab>
                  <l n="1">ወይእዜኒ፡ ወልድየ፡ ማቱሳላ፡ ጸውዕ፡ ሊተ፡ ኵሎሙ፡ አኀዊከ፡ ወአስተጋብእ፡ ሊተ፡ ኵሎ፡ ደቂቀ፡ እምከ፡ እስመ፡ ቃል፡ ይጼውዐኒ፡ ወመንፈስ፡ ተክዕወ፡ በላዕሌየ፡ ከመ፡ አርእይክሙ፡ ኵሎ፡ ዘይበጽሐክሙ፡ እስከ፡ ለዓለም።</l>
                  <l n="2">ወእምኔሁ፡ ሖረ፡ ማቱሳላ፡ ወጸውዖሙ፡ ለኵሎሙ፡ አኀዊሁ፡ ኀቤሁ፡ ወአስተጋብኦሙ፡ ለአዝማደ፡ ዚኣሁ።</l>
                  <l n="3">ወተናገሮሙ፡ ለኵሎሙ፡ ውሉዱ፡ ጽድቅ፡ ወይቤ፡ ስምዑ፡ ደቂቅየ፡ ኵሎ፡ ነገረ፡ አቡክሙ፡ ወአጽምኡ፡ በርትዕ፡ ቃለ፡ አፉየ፡ እስመ፡ ኣሰምዕ፡ ዲቤክሙ፡ ወእነግረክሙ፡ ፍቁራንየ፡ አፍቅርዋ፡ ለርትዕ፡ ወባቲ፡ ሑሩ።</l>
                  <l n="4">ወኢትቅረቡ፡ ኀበ፡ ርትዕ፡ በክልኤ፡ ልብ፡ ወኢትኅበሩ፡ ምስለ፡ እለ፡ ክልኤ፡ ልብ፡ አላ፡ ሑሩ፡ በጽድቅ፡ ደቂቅየ፡ ወይእቲ፡ ትመርሐክሙ፡ በፍናዋት፡ ኄራት፡ ወጽድቅ፡ ይከውን፡ ለክሙ፡ ሱታፌ።</l>
                  <l n="5">እስመ፡ ኣአምር፡ ከመ፡ ይጸንዕ፡ ህላዌ፡ ግፍዕ፡ ዲበ፡ ምድር፡ ወይትፌጸም፡ መቅሠፍት፡ ዐቢይ፡ ዲበ፡ ምድር፡ ወትትፌጸም፡ ኵላ፡ ዐመፃ፡ ወትትገዘም፡ እምሥረዊሃ፡ ወኵሉ፡ ሕንጻ፡ የኀልፍ።</l>
                  <l n="6">ወትደግም፡ ካዕበ፡ ዐመፃ፡ ወትትፌጸም፡ ዲበ፡ ምድር፡ ወትትአኀዝ፡ ኵላ፡ ግብረ፡ ዐመፃ፡ ወግብረ፡ ግፍዕ፡ ወአበሳ፡ ካዕበተ።</l>
                  <l n="7">ወእመኒ፡ ትልህቅ፡ ዐመፃ፡ ወኀጢአት፡ ወፅርፈት፡ ወግፍዕ፡ ወኵሉ፡ ግብር፡ ወትልህቅ፡ ዕልወት፡ ወአበሳ፡ ወርኵስ፡ መቅሠፍት፡ ዐቢይ፡ ይከውን፡ እምሰማይ፡ ዲበ፡ እሉ፡ ኵሎሙ፡ ወይወፅእ፡ እግዚእ፡ ቅዱስ፡ በመዓት፡ ወመቅሠፍት፡ ዐቢይ፡ ከመ፡ ይግበር፡ ኵነኔ፡ ዲበ፡ ምድር።</l>
                  <l n="8">ወበእማንቱ፡ መዋዕል፡ ትትገዘም፡ ግፍዕ፡ እምነ፡ ሥረዊሃ፡ ወአሥራወ፡ ዐመፃ፡ ምስለ፡ ጕሕሉት፡ ወይትሀጐሉ፡ እምታሕተ፡ ሰማይ።</l>
                  <l n="9">ወኵሉ፡ ይትወሀብ፡ ምስለ፡ አሕዛብ፡ ወማኅፈድ፡ በእሳት፡ ትነድድ፡ ወያወፅእዎሙ፡ እምኵሉ፡ ምድር፡ ወይትገደፉ፡ በኵነኔ፡ እሳት፡ ወይትሀጐሉ፡ በመዓት፡ ወበኵነኔ፡ ኀያል፡ እንተ፡ ለዓለም።</l>
                  <l n="10">ወይትነሣእ፡ ጻድቅ፡ እምንዋም፡ ወይትነሣእ፡ ጥበብ፡ ወይትወሀብ፡ ሎሙ።</l>
                  <l n="11">ወእምኔሁ፡ ይትገዘሙ፡ አሥራወ፡ ዐመፃ፡ ወኃጥኣን፡ ይትሀጐሉ፡ በሰይፍ፡ ወእምነ፡ ፅሩፋን፡ ይትገዘሙ፡ በኵሉ፡ መካን፡ ወእለ፡ ይኄልይዋ፡ ለግፍዕ፡ ወእለ፡ ይገብርዋ፡ ለፅርፈት፡ ይትሀጐሉ፡ በመጥባሕት።</l>
                  <l n="12">ወእምድኅረ፡ ዝ፡ ትከውን፡ ካልእት፡ ሰንበት፡ ሳምኒት፡ እንተ፡ ጽድቅ፡ ወይትወሀብ፡ ላቲ፡ ሰይፍ፡ ከመ፡ ይትገበር፡ ኵነኔ፡ ጽድቅ፡ እምእለ፡ ይገፍዑ፡ ወይትመጠዉ፡ ኃጥኣን፡ ለጻድቃን።</l>
                  <l n="13">በተፍጻሜታ፡ ያጠርዩ፡ አብያተ፡ እምጽድቀ፡ ዚኣሆሙ፡ ወይትሐነጽ፡ ቤት፡ ለንጉሥ፡ ዐቢይ፡ በስብሐት፡ እስከ፡ ለዓለም።</l>
                  <l n="14">ወእምድኅረ፡ ዝ፡ በሰንበት፡ ታስዕት፡ ባቲ፡ ኵነኔ፡ ጽድቅ፡ ትትከሠት፡ ለኵሉ፡ ዓለም፡ ወኵሉ፡ ተግባረ፡ ረሲዓን፡ ይወፅእ፡ እምዲበ፡ ምድር፡ ወይጸሐፍ፡ ዓለም፡ ለሀጕል፡ ወኵሉ፡ ሰብእ፡ ይኔጽሩ፡ ለፍኖተ፡ ርትዕ።</l>
                  <l n="15">ወእምድኅረ፡ ዝንቱ፡ በሰንበት፡ ዐሥርት፡ ሳብዓቱ፡ እድ፡ ባቲ፡ ኵነኔ፡ እንተ፡ ለዓለም፡ ወትትገበር፡ እምትጉሃን፡ ወሰማይ፡ ዘለዓለም፡ ዐቢይ፡ ዘይበቊል፡ እማእከሎሙ፡ ለመላእክት።</l>
                  <l n="16">ወሰማይ፡ ቀዳማይ፡ ይወፅእ፡ ወየኀልፍ፡ ወሰማይ፡ ሐዲስ፡ ይትረአይ፡ ወኵሉ፡ ኀይላተ፡ ሰማያት፡ ያበርሁ፡ ለዓለም፡ ሰብዐተ፡ ምክዕቢተ።</l>
                  <l n="17">ወእምድኅረ፡ ዝ፡ ብዙኃን፡ ሰንበታት፡ እለ፡ አልቦሙ፡ ኍልቊ፡ ለዓለም፡ በኂሩት፡ ወበጽድቅ፡ ይከውኑ፡ ወኀጢአት፡ እምህየ፡ ኢትትበሃል፡ እስከ፡ ለዓለም።</l>
                  <l n="18">ወይእዜኒ፡ እብለክሙ፡ ደቂቅየ፡ ወኣርእየክሙ፡ ፍናዋተ፡ ጽድቅ፡ ወፍናዋተ፡ ግፍዕ፡ ወኣርእየክሙ፡ ካዕበ፡ ከመ፡ ታእምሩ፡ ዘይመጽእ።</l>
                  <l n="19">ወይእዜኒ፡ ስምዑኒ፡ ደቂቅየ፡ ወሑሩ፡ በፍናዋተ፡ ጽድቅ፡ ወኢትሑሩ፡ በፍናዋተ፡ ግፍዕ፡ እስመ፡ ይትሀጐሉ፡ ለዓለም፡ ኵሎሙ፡ እለ፡ የሐውሩ፡ በፍኖተ፡ ዐመፃ።</l>
               </ab>
            </div>
            <div type="textpart" subtype="chapter" n="92" xml:id="chapter92">
               <label>Chapter 92</label>
               <ab>
                  <l n="1">ዘተጽሕፈ፡ እምሄኖክ፡ ጸሐፈ፡ ዝ፡ ኵሉ፡ ትምህርተ፡ ጥበብ፡ እምኵሉ፡ ሰብእ፡ ስቡሕ፡ ወመኰንነ፡ ኵሉ፡ ምድር፡ ለኵሎሙ፡ ውሉድየ፡ እለ፡ የኀድሩ፡ ዲበ፡ ምድር፡ ወለትውልድ፡ ደኃራውያን፡ እለ፡ ይገብሩ፡ ርትዐ፡ ወሰላመ።</l>
                  <l n="2">ኢትሕዘን፡ መንፈሰክሙ፡ በአዝማን፡ እስመ፡ መዋዕለ፡ ወሀበ፡ ቅዱስ፡ ወዐቢይ፡ ለኵሉ።</l>
                  <l n="3">ወይትነሣእ፡ ጻድቅ፡ እምንዋም፡ ይትነሣእ፡ ወየኀልፍ፡ በፍኖተ፡ ጽድቅ፡ ወኵሉ፡ ፍኖቱ፡ ወምሕዋሪሁ፡ በኂሩት፡ ወበሣህል፡ ዘለዓለም።</l>
                  <l n="4">ይሠሀሎ፡ ለጻድቅ፡ ወሎቱ፡ ይሁብ፡ ርትዐ፡ ዘለዓለም፡ ወይሁብ፡ ሥልጣነ፡ ወይከውን፡ በኂሩት፡ ወበጽድቅ፡ ወየሐውር፡ ብርሃን፡ ዘለዓለም።</l>
                  <l n="5">ወኀጢአት፡ በጽልመት፡ ትትሀጐል፡ እስከ፡ ለዓለም፡ ወኢትትረአይ፡ እንከ፡ እምይእቲ፡ ዕለት፡ እስከ፡ ለዓለም።</l>
               </ab>
            </div>
            <div type="textpart" subtype="chapter" n="93" xml:id="chapter93">
               <label>Chapter 93</label>
               <ab>
                  <l n="1">ወእምድኅረ፡ ዝ፡ ኮነ፡ ሄኖክ፡ ወአኀዘ፡ ይትናገር፡ እመጻሕፍት።</l>
                  <l n="2">ወይቤ፡ ሄኖክ፡ በእንተ፡ ውሉደ፡ ጽድቅ፡ ወበእንተ፡ ኅሩያነ፡ ዓለም፡ ወበእንተ፡ ተክለ፡ ጽድቅ፡ ወርትዕ፡ እሎንተ፡ እብለክሙ፡ ወኣየድዐክሙ፡ ደቂቅየ፡ አነ፡ ውእቱ፡ ሄኖክ፡ ዘአስተርአየኒ፡ እምራእየ፡ ሰማይ፡ ወእምቃለ፡ ቅዱሳን፡ መላእክት፡ አእመርኩ፡ ወእምጸፍጸፈ፡ ሰማይ፡ ለበውኩ።</l>
                  <l n="3">ወአኀዘ፡ እንከ፡ ይትናገር፡ ሄኖክ፡ እመጻሕፍት፡ ወይቤ፡ አነ፡ ሳብዕ፡ ተወለድኩ፡ በቀዳሚት፡ ሰንበት፡ እስከ፡ አመ፡ ኵነኔ፡ ጽድቅ፡ ተዐገሠ።</l>
                  <l n="4">ወትቀውም፡ እምድኅሬየ፡ በካልእት፡ ሰንበት፡ ዐባይ፡ እኪት፡ ወጕሕሉት፡ በቈለት፡ ወባቲ፡ ትከውን፡ ፍጻሜ፡ ቀዳሚት፡ ወባቲ፡ ይድኅን፡ ብእሲ፡ ወእምድኅረ፡ ተፈጸመ፡ ትልህቅ፡ ዐመፃ፡ ወሥርዐተ፡ ይገብር፡ ለኃጥኣን።</l>
                  <l n="5">ወእምድኅረ፡ ዝ፡ በሣልስት፡ ሰንበት፡ በተፍጻሜታ፡ ይትኀረይ፡ ብእሲ፡ ለተክለ፡ ኵነኔ፡ ጽድቅ፡ ወእምድኅሬሁ፡ ይወፅእ፡ ተክለ፡ ጽድቅ፡ ወርትዕ፡ ለዓለም።</l>
                  <l n="6">ወእምድኅረ፡ ዝ፡ በራብዕት፡ ሰንበት፡ በተፍጻሜታ፡ ራእያተ፡ ቅዱሳን፡ ወጻድቃን፡ ይትረአዩ፡ ወሥርዐት፡ ለትውልደ፡ ትውልድ፡ ወዐጸድ፡ ይትገበር፡ ሎሙ።</l>
                  <l n="7">ወእምድኅረ፡ ዝ፡ በኀምስ፡ ሰንበት፡ በተፍጻሜታ፡ ቤተ፡ ስብሐት፡ ወመንግሥት፡ ይትሐነጽ፡ እስከ፡ ለዓለም።</l>
                  <l n="8">ወእምድኅረ፡ ዝ፡ በሳድስት፡ ሰንበት፡ እለ፡ ይከውኑ፡ ውስቴታ፡ ጽሉላን፡ ኵሎሙ፡ ወይትረሳዕ፡ ልቦሙ፡ ለኵሎሙ፡ እምጥበብ፡ ወባቲ፡ የዐርግ፡ ብእሲ፡ ወበተፍጻሜታ፡ ይውዒ፡ ቤተ፡ መንግሥት፡ በእሳት፡ ወባቲ፡ ይዘረዉ፡ ኵሉ፡ ዘመደ፡ ሥርወ፡ ኅሩይ።</l>
                  <l n="9">ወእምድኅረ፡ ዝ፡ በሳብዕት፡ ሰንበት፡ ትትነሣእ፡ ትውልድ፡ ዕሉት፡ ወብዙኅ፡ ምግባራቲሃ፡ ወኵሉ፡ ምግባራቲሃ፡ ዕልወት።</l>
                  <l n="10">ወበተፍጻሜታ፡ ይትዐሰዩ፡ ኅሩያነ፡ ጽድቅ፡ እምተክለ፡ ጽድቅ፡ ዘለዓለም፡ እለ፡ ይትወሀብ፡ ሎሙ፡ ሰብዐቱ፡ ምክዕቢታተ፡ ትምህርት፡ ለኵሉ፡ ፍጥረተ፡ ዚኣሁ።</l>
                  <l n="11">እስመ፡ መኑ፡ ውእቱ፡ እምውሉደ፡ ሰብእ፡ ዘይክል፡ ሰሚዐ፡ ቃሉ፡ ለቅዱስ፡ ወኢይትሀወክ፡ ወመኑ፡ ዘይክል፡ ከመ፡ የኀሊ፡ ኅሊናሁ፡ ወመኑ፡ ዘይክል፡ ነጽሮቶ፡ ለሰማይ፡ ወኵሎ፡ ምግባራቲሃ።</l>
                  <l n="12">ወምንት፡ ውእቱ፡ ዘይክል፡ አእምሮ፡ ግብረ፡ ሰማይ፡ ወከመ፡ ይርአይ፡ ነፍሶ፡ ወእመ፡ አኮ፡ መንፈሶ፡ ወይክል፡ ነጊረ፡ ወእመ፡ አኮ፡ ዐሪገ፡ ወይሬኢ፡ ኵሎ፡ አክናፊሆሙ፡ ወይኄልይዎሙ፡ ወእመ፡ አኮ፡ ይገብር፡ ከማሆሙ።</l>
                  <l n="13">ወመኑ፡ ውእቱ፡ ኵሉ፡ ብእሲ፡ ዘይክል፡ አእምሮተ፡ እፎ፡ ውእቱ፡ ራሕባ፡ ወኑኃ፡ ለምድር፡ ወለመኑ፡ ተርእያ፡ አምጣነ፡ ኵሎሙ።</l>
                  <l n="14">ወእፎመ፡ ቦቱ፡ ኵሉ፡ ብእሲ፡ ዘይክል፡ አእምሮተ፡ ኑኃ፡ ለሰማይ፡ ውእቱ፡ ልዕልናሃ፡ ወዲበ፡ ምንት፡ ጸንዐት፡ ወሚ፡ መጠን፡ ውእቱ፡ ኍልቆሙ፡ ለከዋክብት፡ ወበአይቴ፡ የዐርፉ፡ ኵሎሙ፡ ብርሃናት።</l>
               </ab>
            </div>
            <div type="textpart" subtype="chapter" n="94" xml:id="chapter94">
               <label>Chapter 94</label>
               <ab>
                  <l n="1">ወይእዜኒ፡ እብለክሙ፡ ደቂቅየ፡ አፍቅርዋ፡ ለጽድቅ፡ ወባቲ፡ ሑሩ፡ እስመ፡ ፍናዋተ፡ ጽድቅ፡ ይደሉ፡ ይትወከፍዎሙ፡ ወፍናዋተ፡ ዐመፃ፡ ፍጡነ፡ ይትሀጐሉ፡ ወየሐጽጹ።</l>
                  <l n="2">ወለሰብእ፡ እሙራን፡ እምትውልድ፡ ይትከሠቱ፡ ፍናዋተ፡ ግፍዕ፡ ወሞት፡ ወይርሕቁ፡ እምኔሆሙ፡ ወኢይተልውዎሙ።</l>
                  <l n="3">ወይእዜኒ፡ ለክሙ፡ እብለክሙ፡ ለጻድቃን፡ ኢትሑሩ፡ በፍናዋተ፡ እኩይ፡ ወግፍዕ፡ ወኢ፡ በፍናዋተ፡ ሞት፡ ወኢትቅረቡ፡ ኀቤሆሙ፡ ከመ፡ ኢትትሀጐሉ።</l>
                  <l n="4">አላ፡ ፍቅዱ፡ ወኅረዩ፡ ለክሙ፡ ጽድቀ፡ ወሕይወተ፡ ኅሪተ፡ ወሑሩ፡ በፍናዋተ፡ ሰላም፡ ከመ፡ ትሕየዉ፡ ወትደለዉ።</l>
                  <l n="5">ወትእኅዙ፡ በኅሊና፡ ልብክሙ፡ ወኢይደምሰስ፡ ነገርየ፡ እምልብክሙ፡ እስመ፡ ኣአምር፡ ከመ፡ ያመክርዎሙ፡ ኃጥኣን፡ ለሰብእ፡ ከመ፡ ይግበሩ፡ ጥበበ፡ እኩየ፡ ወኵሉ፡ መካን፡ ኢይትረከብ፡ ላቲ፡ ወኵሉ፡ መከራ፡ ኢየሐጽጽ።</l>
                  <l n="6">አሌ፡ ሎሙ፡ ለእለ፡ የሐንጽዋ፡ ለዐመፃ፡ ወለግፍዕ፡ ወይሣርርዋ፡ ለጕሕሉት፡ እስመ፡ ፍጡነ፡ ይትነሠቱ፡ ወአልቦሙ፡ ሰላም።</l>
                  <l n="7">አሌ፡ ሎሙ፡ ለእለ፡ የሐንጹ፡ አብያቲሆሙ፡ በኀጢአት፡ እስመ፡ እምኵሉ፡ መሠረቶሙ፡ ይትነሠቱ፡ ወበሰይፍ፡ ይወድቁ፡ ወእለ፡ ያጠርይዋ፡ ለወርቅ፡ ወለብሩር፡ በኵነኔ፡ ፍጡነ፡ ይትሀጐሉ።</l>
                  <l n="8">አሌ፡ ለክሙ፡ አብዕልት፡ እስመ፡ ዲበ፡ ብዕልክሙ፡ ተወከልክሙ፡ ወእምነ፡ ብዕልክሙ፡ ትወፅኡ፡ እስመ፡ ኢተዘከርክምዎ፡ ለልዑል፡ በዕለተ፡ ብዕልክሙ።</l>
                  <l n="9">ወገበርክምዎ፡ ለፅርፈት፡ ወለዐመፃ፡ ወድልዋነ፡ ኮንክሙ፡ ለዕለተ፡ ክዕወተ፡ ደም፡ ወለዕለተ፡ ጽልመት፡ ወለዕለተ፡ ኵነኔ፡ ዐባይ።</l>
                  <l n="10">ከመ፡ ዝ፡ አነ፡ እብል፡ ወኣየድዐክሙ፡ ከመ፡ ይገፈትዐክሙ፡ ዘፈጠረክሙ፡ ወዲበ፡ ድቀትክሙ፡ ከመ፡ ኢይከውን፡ ምሕረት፡ ወፈጣሪክሙ፡ ይትፌሣሕ፡ በሀጕልክሙ።</l>
                  <l n="11">ወጻድቃነ፡ ዚኣክሙ፡ ይከውኑ፡ በእማንቱ፡ መዋዕል፡ ጽእለተ፡ ለኃጥኣን፡ ወለረሲዓን።</l>
               </ab>
            </div>
            <div type="textpart" subtype="chapter" n="95" xml:id="chapter95">
               <label>Chapter 95</label>
               <ab>
                  <l n="1">መኑ፡ ይሁበኒ፡ አዕይንትየ፡ ከመ፡ ይኩና፡ ደመናተ፡ ሰማይ፡ ወእብኪ፡ ዲቤክሙ፡ ወእክዐው፡ አንብዕየ፡ ከመ፡ ደመና፡ ማይ፡ ወኣዕርፍ፡ እምሐዘነ፡ ልብየ።</l>
                  <l n="2">መኑ፡ ወሀበክሙ፡ ከመ፡ ትግበሩ፡ ጽልአ፡ ወእከየ፡ ወይረክበክሙ፡ ለኃጥኣን፡ ኵነኔ።</l>
                  <l n="3">ኢትፍርሁ፡ ጻድቃን፡ እምኃጥኣን፡ እስመ፡ ካዕበ፡ ያገብኦሙ፡ እግዚአብሔር፡ ውስተ፡ እዴክሙ፡ ከመ፡ ትግበሩ፡ ኵነኔ፡ ላዕሌሆሙ፡ በከመ፡ ፈቀድክሙ።</l>
                  <l n="4">አሌ፡ ለክሙ፡ እለ፡ ታወግዙ፡ ግዘታተ፡ ከመ፡ ኢትፍትሑ፡ ወፈውስ፡ ርሑቅ፡ እምኔክሙ፡ በእንተ፡ ኀጢአተ፡ ዚኣክሙ።</l>
                  <l n="5">አሌ፡ ለክሙ፡ እለ፡ ትፈድዩ፡ እኩየ፡ ለቢጽክሙ፡ እስመ፡ ትትፈደዩ፡ በከመ፡ ምግባሪክሙ።</l>
                  <l n="6">አሌ፡ ለክሙ፡ ለሰማዕተ፡ ሐሰት፡ ወእለ፡ ትደልውዋ፡ ለዐመፃ፡ እስመ፡ ፍጡነ፡ ትትሀጐሉ።</l>
                  <l n="7">አሌ፡ ለክሙ፡ ለኃጥኣን፡ እስመ፡ ለጻድቃን፡ ትሰድድዎሙ፡ እስመ፡ አንትሙ፡ ትትሜጠዉ፡ ወትሰደዱ፡ እምዐመፃ፡ ወይጸንዕ፡ በላዕሌክሙ፡ አርዑተ፡ ዚኣሆሙ።</l>
               </ab>
            </div>
            <div type="textpart" subtype="chapter" n="96" xml:id="chapter96">
               <label>Chapter 96</label>
               <ab>
                  <l n="1">ተሰፈዉ፡ ጻድቃን፡ እስመ፡ ፍጡነ፡ ይትሀጐሉ፡ ኃጥኣን፡ እምቅድሜክሙ፡ ወሥልጣን፡ ይከውን፡ ለክሙ፡ ዲቤሆሙ፡ በከመ፡ ፈቀድክሙ።</l>
                  <l n="2">ወበዕለተ፡ ምንዳቤሆሙ፡ ለኃጥኣን፡ ይትሌዐሉ፡ ወይትነሥኡ፡ ከመ፡ አንስርት፡ ዕጕለ፡ ዚኣክሙ፡ ወፈድፋደ፡ እምነ፡ አውስት፡ ይከውን፡ ምጽላልክሙ፡ ወተዐርጉ፡ ወትበውኡ፡ በንድለታተ፡ ምድር፡ ወበንቅዐታተ፡ ኰኵሕ፡ ለዓለም፡ ከመ፡ ግሔ፡ እምቅድመ፡ ዐማፅያን፡ ወይንእኩ፡ ዲቤክሙ።</l>
                  <l n="3">ወአንትሙ፡ ኢትከውኑ፡ ከማሆሙ፡ አላ፡ ሰማዕተ፡ ይከውን፡ ዲቤክሙ፡ ዝንቱ፡ ከመ፡ ሱቱፋነ፡ ኮንክሙ፡ ለኃጥኣን፡ ወይበክዩ፡ ከመ፡ ጼዴናታት፡ ወአንትሙሰ፡ ኢትፍርሁ፡ እለ፡ ሐመምክሙ፡ እስመ፡ ፈውስ፡ ይከውነክሙ፡ ወብርሃን፡ ብሩህ፡ ያበርህ፡ ለክሙ፡ ወቃለ፡ ዕረፍት፡ ትሰምዑ፡ እምሰማይ።</l>
                  <l n="4">አሌ፡ ለክሙ፡ ኃጥኣን፡ እስመ፡ ብዕልክሙ፡ ያመስለክሙ፡ ጻድቃነ፡ ወልብክሙ፡ ይዛለፈክሙ፡ ከመ፡ ኃጥኣን፡ አንትሙ፡ ወዝንቱ፡ ነገር፡ ይከውን፡ ዲቤክሙ፡ ሰማዕተ፡ ለተዝካረ፡ እከያት።</l>
                  <l n="5">አሌ፡ ለክሙ፡ እለ፡ ትበልዑ፡ ስብሐ፡ ሥርናይ፡ ወትሰትዩ፡ ኀይለ፡ ሥርወ፡ ነቅዕ፡ ወትከይድዎሙ፡ ለኃጥኣን፡ በኀይልክሙ።</l>
                  <l n="6">አሌ፡ ለክሙ፡ እለ፡ ትሰትዩ፡ ማየ፡ በኵሉ፡ ጊዜ፡ እስመ፡ ፍጡነ፡ ትትፈደዩ፡ ወትትዌድኡ፡ ወትየብሱ፡ እስመ፡ ኀደግሙ፡ ነቅዐ፡ ሕይወት።</l>
                  <l n="7">አሌ፡ ለክሙ፡ እለ፡ ትገብሩ፡ ዐመፃ፡ ወጕሕሉተ፡ ወፅርፈተ፡ ወዝንቱ፡ ተዝካረ፡ ይከውን፡ ዲቤክሙ፡ ለእከይ።</l>
                  <l n="8">አሌ፡ ለክሙ፡ ኃጥኣን፡ እለ፡ በኀይል፡ ትኰርዕዎ፡ ለጻድቅ፡ እስመ፡ ትመጽእ፡ ዕለተ፡ ሀጕልክሙ፡ ወበእማንቱ፡ መዋዕል፡ ይመጽኣ፡ ለጻድቃን፡ መዋዕል፡ ብዙኃት፡ ወኄራት፡ በዕለተ፡ ኵነኔ፡ ዚኣክሙ።</l>
               </ab>
            </div>
            <div type="textpart" subtype="chapter" n="97" xml:id="chapter97">
               <label>Chapter 97</label>
               <ab>
                  <l n="1">ተአመኑ፡ ጻድቃን፡ እስመ፡ ለጽእለት፡ ይከውኑ፡ ኃጥኣን፡ ወይትሀጐሉ፡ በዕለተ፡ ዐመፃ።</l>
                  <l n="2">እሙረ፡ ይከውን፡ ለክሙ፡ እስመ፡ ልዑል፡ ይዜክር፡ ሀጕለክሙ፡ ወይትፌሥሑ፡ መላእክት፡ ዲበ፡ ሀጕለ፡ ዚኣክሙ።</l>
                  <l n="3">ምንተ፡ ትግበሩ፡ ሀለወክሙ፡ ኃጥኣን፡ ወአይቴ፡ ትጐይዩ፡ በይእቲ፡ ዕለት፡ እንተ፡ ኵነኔ፡ ሶበ፡ ትሰምዑ፡ ቃለ፡ ጸሎቶሙ፡ ለጻድቃን።</l>
                  <l n="4">ወአንትሙ፡ ኢትከውኑ፡ ከማሆሙ፡ አላ፡ ሰማዕተ፡ ይከውን፡ ዲቤሆሙ፡ ዝንቱ፡ ነገር፡ ሱቱፋነ፡ ኮንክሙ፡ ለኃጥኣን።</l>
                  <l n="5">ወበእማንቱ፡ መዋዕል፡ ትበጽሕ፡ ጸሎቶሙ፡ ለቅዱሳን፡ ኀበ፡ እግዚእ፡ ወለክሙ፡ ይበጽሕ፡ መዋዕለ፡ ኵነኔክሙ።</l>
                  <l n="6">ወይትነበብ፡ ኵሉ፡ ነገረ፡ ዐመፃሆሙ፡ ቅድመ፡ ዐቢይ፡ ወቅዱስ፡ ወይትኀፈር፡ ገጽክሙ፡ ወይትገድፍ፡ ኵሉ፡ ተግባረ፡ ዘጸንዐ፡ በዐመፃ።</l>
                  <l n="7">አሌ፡ ለክሙ፡ ኃጥኣን፡ እለ፡ ማእከለ፡ ባሕር፡ ወዲበ፡ የብስ፡ እለ፡ ዝክሮሙ፡ እኩይ፡ ዲቤክሙ።</l>
                  <l n="8">አሌ፡ ለክሙ፡ እለ፡ ታጠርዩ፡ ብሩረ፡ ወወርቀ፡ ዚኢኮነ፡ በጽድቅ፡ ወትብሉ፡ ብዕልነ፡ ብዕለ፡ ወኮነ፡ ለነ፡ ንዋይ፡ ወአጥረይነ፡ ኵሎ፡ ዘፈቀድነ።</l>
                  <l n="9">ወይእዜኒ፡ ንግበር፡ ዘኀለይነ፡ እስመ፡ ብሩረ፡ አስተጋባእነ፡ ወመላእነ፡ መዛግብቲነ፡ ወከመ፡ ማይ፡ ብዙኅ፡ ሐረስተ፡ አብያቲነ።</l>
                  <l n="10">ወከመ፡ ማይ፡ ይውሕዝ፡ ሐሰትክሙ፡ እስመ፡ ኢይነብር፡ ለክሙ፡ ብዕል፡ አላ፡ ፍጡነ፡ የዐርግ፡ እምኔክሙ፡ እስመ፡ ኵሎ፡ በዐመፃ፡ አጥረይክሙ፡ ወአንትሙሰ፡ ለመርገም፡ ዐቢይ፡ ትትወሀቡ።</l>
               </ab>
            </div>
            <div type="textpart" subtype="chapter" n="98" xml:id="chapter98">
               <label>Chapter 98</label>
               <ab>
                  <l n="1">ወይእዜኒ፡ አነ፡ እምሕል፡ ለክሙ፡ ለጠቢባን፡ ወለአብዳን፡ እስመ፡ ብዙኀ፡ ትሬእዩ፡ በዲበ፡ ምድር።</l>
                  <l n="2">እስመ፡ ሥነ፡ ትወድዩ፡ ላዕሌክሙ፡ አንትሙ፡ ዕደው፡ ፈድፋደ፡ እምአንስት፡ ወኅብረ፡ ፈድፋደ፡ እምድንግል፡ በመንግል፡ በመንግሥት፡ ወበዕበይ፡ ወበሥልጣን፡ ወበብሩር፡ ወወርቅ፡ ወሜላት፡ ወክብር፡ ወመባልዕት፡ ከመ፡ ማይ፡ ይውሕዝ።</l>
                  <l n="3">ወበእንተ፡ ዝ፡ ትምህርት፡ ወጥበብ፡ አልቦሙ፡ ወቦቱ፡ ይትሀጐሉ፡ ኅቡረ፡ ምስለ፡ ንዋያቲሆሙ፡ ወምስለ፡ ኵሉ፡ ስብሐቶሙ፡ ወክብሮሙ፡ ወበጽእለት፡ ወበንዴት፡ ወበቀትለ፡ ነፍስ፡ ወበንዴት፡ ዐቢይ፡ ትትወደይ፡ መንፈሶሙ፡ ውስተ፡ እቶነ፡ እሳት።</l>
                  <l n="4">መሐልኩ፡ ለክሙ፡ ኃጥኣን፡ ከመ፡ ኢኮነ፡ ደብር፡ ገብረ፡ ወኢይከውን፡ ወኢ፡ ወግር፡ ለብእሲት፡ አመተ፡ ከመ፡ ዝ፡ ኀጢአተኒ፡ ኢተፈነወት፡ ዲበ፡ ምድር፡ አላ፡ ሰብእ፡ እምርእሶሙ፡ ፈጠርዋ፡ ወለመርገም፡ ዐቢይ፡ ይከውኑ፡ እለ፡ ገብርዋ።</l>
                  <l n="5">ወምክነት፡ ለብእሲት፡ ኢተውህበት፡ አላ፡ በእንተ፡ ግብረ፡ እደዊሃ፡ ትመውት፡ ዘእንበለ፡ ውሉድ።</l>
                  <l n="6">መሐልኩ፡ ለክሙ፡ ኃጥኣን፡ በቅዱስ፡ ወዐቢይ፡ እስመ፡ ኵሉ፡ ግብርክሙ፡ እኩይ፡ ክሡት፡ ውእቱ፡ በሰማያት፡ ወአልብክሙ፡ ግብረ፡ ግፍዕ፡ ክዱን፡ ወኢኅቡእ።</l>
                  <l n="7">ወኢታምስሉ፡ በመንፈስክሙ፡ ወኢትበሉ፡ በልብክሙ፡ እስመ፡ ኢተአምሩ፡ ወኢትሬእዩ፡ ኵሎ፡ ኀጢአተክሙ፡ ዘበሰማይ፡ ይጸሐፍ፡ ሀሎ፡ በኵሉ፡ ዕለት፡ በቅድሜሁ፡ ለልዑል።</l>
                  <l n="8">ወእምይእዜ፡ ተአምሩ፡ እስመ፡ ኵሉ፡ ግፍዕክሙ፡ ዘትገፍዑ፡ ይጸሐፍ፡ በኵሉ፡ ዕለት፡ እስከ፡ ዕለተ፡ ኵነኔክሙ።</l>
                  <l n="9">አሌ፡ ለክሙ፡ አብዳን፡ እስመ፡ ትትሀጐሉ፡ በእበድክሙ፡ ወለጠቢባን፡ ኢትሰምዕዎሙ፡ ወሠናይ፡ ኢይረክበክሙ።</l>
                  <l n="10">ወይእዜኒ፡ አእምሩ፡ ከመ፡ ድልዋን፡ አንትሙ፡ ለዕለተ፡ ሀጕል፡ ወኢትሰፈዉ፡ ከመ፡ ትሕየዉ፡ ኃጥኣን፡ አላ፡ ተሐውሩ፡ ወትመውቱ፡ እስመ፡ ኢተአምሩ፡ ቤዛ፡ እስመ፡ ተደለውክሙ፡ ለዕለተ፡ ኵነኔ፡ ዐባይ፡ ወለዕለተ፡ ምንዳቤ፡ ወኀሳር፡ ዐቢይ፡ በመንፈስክሙ።</l>
                  <l n="11">አሌ፡ ለክሙ፡ ግዙፋነ፡ ልብ፡ እለ፡ ትገብሩ፡ እኩየ፡ ወትበልዑ፡ ደመ፡ እምአይቴ፡ አንትሙ፡ ትበልዑ፡ በሠናይ፡ ወትበልዑ፡ ወትሰትዩ፡ ወትጸግቡ፡ እስመ፡ ኵሉ፡ ሠናይ፡ ዘአፈድፈደ፡ እግዚእነ፡ ልዑል፡ ዲበ፡ ምድር፡ ወአልብክሙ፡ ሰላመ።</l>
                  <l n="12">አሌ፡ ለክሙ፡ እለ፡ ታፈቅርዎ፡ ለግብረ፡ ዐመፃ፡ ለምንት፡ ለክሙ፡ ትሴፈውዋ፡ ለሠናይት፡ አእምሩ፡ ከመ፡ ሀለወክሙ፡ ትትወሀቡ፡ በእደዊሆሙ፡ ለጻድቃን፡ ወይመትሩ፡ ክሳውዲክሙ፡ ወይቀትሉክሙ፡ ወኢይምሕሩክሙ።</l>
                  <l n="13">አሌ፡ ለክሙ፡ እለ፡ ትትፌሥሑ፡ በምንዳቤሆሙ፡ ለጻድቃን፡ እስመ፡ መቃብር፡ ኢይትከረይ፡ ለክሙ።</l>
                  <l n="14">አሌ፡ ለክሙ፡ እለ፡ ታበጥሉ፡ ነገረ፡ ጻድቃን፡ እስመ፡ ኢይከውን፡ ለክሙ፡ ተስፋ፡ ሕይወት።</l>
                  <l n="15">አሌ፡ ለክሙ፡ እለ፡ ትጽሕፉ፡ ነገረ፡ ሐሰት፡ ወነገረ፡ ረሲዓን፡ እስመ፡ ውእቶሙ፡ ይጽሕፉ፡ ሐሰቶሙ፡ ከመ፡ ይስምዕዋ፡ ወኢይርስዕዋ፡ ለእበድ፡ ወኢይከውን፡ ሎሙ፡ ሰላም፡ አላ፡ ሞተ፡ ይመውቱ፡ ወኢይጐነድዩ።</l>
               </ab>
            </div>
            <div type="textpart" subtype="chapter" n="99" xml:id="chapter99">
               <label>Chapter 99</label>
               <ab>
                  <l n="1">አሌ፡ ለክሙ፡ እለ፡ ትገብሩ፡ ርስዕናተ፡ ወነገረ፡ ሐሰት፡ ይሴብሑ፡ ወያከብሩ፡ ተሀጐልክሙ፡ ወአልብክሙ፡ ሕይወት፡ ወሠናይተ።</l>
                  <l n="2">አሌ፡ ለክሙ፡ እለ፡ ትዌልጥዎን፡ ለነገራተ፡ ርትዕ፡ ወሥርዐተ፡ እንተ፡ ለዓለም፡ የዐልዉ፡ ወይሬስዩ፡ ርእሶሙ፡ ዘኢኮኑ፡ ኃጥኣነ፡ ዲበ፡ ምድር፡ ሀለዉ፡ ይትከየዱ።</l>
                  <l n="3">በእማንቱ፡ መዋዕል፡ ተደለዉ፡ ጻድቃን፡ ከመ፡ ትንሥኡ፡ ጸሎታቲክሙ፡ ለተዝካር፡ ወአንብርዎሙ፡ ሰማዕተ፡ በቅድመ፡ መላእክት፡ ከመ፡ ያነብርዎ፡ ለኀጢአተ፡ ኃጥኣን፡ ቅድመ፡ ልዑል፡ ለተዝካር።</l>
                  <l n="4">ወበእማንቱ፡ መዋዕል፡ ይትሀወኩ፡ አሕዛብ፡ ወይትነሥኡ፡ አዝማደ፡ አሕዛብ፡ በዕለት፡ እንተ፡ ሀጕል።</l>
                  <l n="5">ወበእማንቱ፡ መዋዕል፡ እለ፡ ይጼነሱ፡ ይወፅኡ፡ ወይመሥጡ፡ ደቂቆሙ፡ ወይገድፍዎሙ፡ ለደቂቆሙ፡ ወእምኔሆሙ፡ ይድኅፁ፡ ውሉዶሙ፡ ወእንዘ፡ ይጠብዉ፡ ይገድፍዎሙ፡ ወኢይገብኡ፡ ኀቤሆሙ፡ ወኢይምሕርዎሙ፡ ለፍቁራኒሆሙ።</l>
                  <l n="6">ወካዕበ፡ አነ፡ እምሕል፡ ለክሙ፡ ለኃጥኣን፡ እስመ፡ ለዕለተ፡ ደም፡ ዘኢየሀድእ፡ ተደለወት፡ ኀጢአት።</l>
                  <l n="7">ወይሰግዱ፡ ለእብን፡ ወእለ፡ ይገልፉ፡ ምስለ፡ ዘወርቅ፡ ወዘብሩር፡ ወዘዕፅ፡ ወዘልሕኵት፡ ወእለ፡ ይሰግዱ፡ ለነፍሳት፡ ርኩሳን፡ ወለእኩያን፡ አጋንንት፡ ወለኵሉ፡ ጣዖት፡ ወለምሕራማት፡ ወኵሉ፡ ረድኤት፡ ኢይትረከብ፡ እምኔሆሙ።</l>
                  <l n="8">ወይትረስዑ፡ በእንተ፡ እበደ፡ ልቦሙ፡ ወይጼለላ፡ አዕይንቲሆሙ፡ በፍርሀተ፡ ልቦሙ፡ ወበርእየ፡ አሕላሞሙ።</l>
                  <l n="9">ቦሙ፡ ይረስዑ፡ ወይፈርሁ፡ እስመ፡ ኵሎ፡ ግብሮሙ፡ በሐሰት፡ ገብሩ፡ ወሰገዱ፡ ለእብን፡ ወይትሀጐሉ፡ በምዕር።</l>
                  <l n="10">ወበእማንቱ፡ መዋዕል፡ ብፁዓን፡ ኵሎሙ፡ እለ፡ ይትሜጠዉ፡ ነገረ፡ ጥበብ፡ ወየአምርዋ፡ ወይገብርዎን፡ ለፍናዋተ፡ ልዑል፡ ወየሐውሩ፡ በፍኖተ፡ ጽድቅ፡ ወኢይረስዑ፡ ምስለ፡ እለ፡ ይረስዑ፡ እስመ፡ እሙንቱ፡ ይድኅኑ።</l>
                  <l n="11">አሌ፡ ለክሙ፡ እለ፡ ትሰፍሕዋ፡ ለእኪት፡ ለቢጽክሙ፡ እስመ፡ በሲኦል፡ ትትቀተሉ።</l>
                  <l n="12">አሌ፡ ለክሙ፡ እለ፡ ትገብርዎ፡ ለመሠረተ፡ ኀጢአት፡ ወጕሕሉት፡ ወእለ፡ ታመርሩ፡ ዲበ፡ ምድር፡ እስመ፡ ቦቱ፡ ይትዌድኡ።</l>
                  <l n="13">አሌ፡ ለክሙ፡ እለ፡ ትነድቁ፡ አብያቲክሙ፡ በጻማ፡ ባዕድ፡ ወኵሉ፡ መንድቆሙ፡ ግንፋል፡ ወእብነ፡ ኀጢአት፡ እብለክሙ፡ ከመ፡ አልብክሙ፡ ሰላመ።</l>
                  <l n="14">አሌ፡ ሎሙ፡ ለእለ፡ ይሜንኑ፡ መስፈርተ፡ ወርስተ፡ አበዊሆሙ፡ እንተ፡ ለዓለም፡ ወያተልዉ፡ ነፍሶሙ፡ ድኅረ፡ ጣዖት፡ እስመ፡ ኢይከውን፡ ሎሙ፡ ዕረፍት።</l>
                  <l n="15">አሌ፡ ለክሙ፡ እለ፡ ትገብርዋ፡ ለዐመፃ፡ ወትረድእዋ፡ ለግፍዕ፡ ወትቀትሉ፡ ቢጸክሙ፡ እስከ፡ ዕለተ፡ ኵነኔ፡ ዐባይ።</l>
                  <l n="16">ወያወድቅ፡ ስብሐቲክሙ፡ ወይወዲ፡ እከየ፡ ውስተ፡ ልብክሙ፡ ወያነሥእ፡ መንፈሰ፡ መዓቱ፡ ያህጕልክሙ፡ ለኵልክሙ፡ በሰይፍ፡ ወኵሎሙ፡ ጻድቃን፡ ወቅዱሳን፡ ይዜክሩ፡ ኀጢአተ፡ ዚኣክሙ።</l>
               </ab>
            </div>
            <div type="textpart" subtype="chapter" n="100" xml:id="chapter100">
               <label>Chapter 100</label>
               <ab>
                  <l n="1">ወበእማንቱ፡ መዋዕል፡ በአሐዱ፡ መካን፡ አበው፡ ምስለ፡ ውሉዶሙ፡ ይትጓድኡ፡ ወአኀው፡ ምስለ፡ ቢጾሙ፡ ይወድቁ፡ በሞት፡ እስከ፡ ይውሕዝ፡ ከመ፡ ተከዚ፡ እምደመ፡ ዚኣሆሙ።</l>
                  <l n="2">እስመ፡ ብእሲ፡ ኢይከልእ፡ እዴሁ፡ እምውሉዱ፡ ወእምውሉደ፡ ውሉዱ፡ ምሒረ፡ ከመ፡ ይቅትሎ፡ ወኃጥእ፡ ኢይከልእ፡ እዴሁ፡ እምነ፡ እኁሁ፡ ክቡር፡ እምጎህ፡ እስከ፡ የዐርብ፡ ፀሓይ፡ ወይትቃተሉ።</l>
                  <l n="3">ወየሐውር፡ ፈረስ፡ እስከ፡ እንግድዓሁ፡ ውስተ፡ ደመ፡ ኃጥኣን፡ ወሠረገላ፡ እስከ፡ መልዕልታ፡ ትሰጠም።</l>
                  <l n="4">ወበእማንቱ፡ መዋዕል፡ መላእክት፡ ይወርዱ፡ ውስተ፡ ምኅባኣት፡ ወያገብእዎሙ፡ በአሐዱ፡ መካን፡ ለኵሎሙ፡ ለእለ፡ ያረድእዋ፡ ለኀጢአት፡ ወይትነሣእ፡ ልዑል፡ በይእቲ፡ ዕለት፡ ከመ፡ ይግበር፡ ኵነኔ፡ ዐቢየ፡ እምኵሎሙ፡ ለኃጥኣን።</l>
                  <l n="5">ወዐቀብተ፡ ይሁብ፡ ዲበ፡ ኵሎሙ፡ ጻድቃን፡ ወቅዱሳን፡ እመላእክት፡ ቅዱሳን፡ ወየዐቅብዎሙ፡ ከመ፡ ብንተ፡ ዐይን፡ እስከ፡ ይትዌዳእ፡ ኵሉ፡ እከይ፡ ወኵሉ፡ ኀጢአት፡ ወእመኒ፡ ይነውሙ፡ ጻድቃን፡ ንዋመ፡ ነዋኀ፡ ይነውሙ፡ ወአልቦሙ፡ ዘይፈርሁ።</l>
                  <l n="6">ወእሙነ፡ ይሬእዩ፡ ሰብእ፡ ጠቢባን፡ ወይሌብዉ፡ ውሉደ፡ ምድር፡ ኵሎ፡ ነገረ፡ ዛቲ፡ መጽሐፍ፡ ወየአምሩ፡ ከመ፡ ኢይክል፡ ብዕሎሙ፡ አድኅኖቶሙ፡ በሙዳቀ፡ ኀጢአቶሙ።</l>
                  <l n="7">አሌ፡ ለክሙ፡ ኃጥኣን፡ ሶበ፡ ታመነድብዎሙ፡ ለጻድቃን፡ በዕለተ፡ ጻሕብ፡ ኀያል፡ ወታነድድዎሙ፡ በእሳት፡ ወትትፈደዩ፡ በከመ፡ ምግባሪክሙ።</l>
                  <l n="8">አሌ፡ ለክሙ፡ ግፍቱዓነ፡ ልብ፡ እለ፡ ትተግሁ፡ ከመ፡ ትለብውዎ፡ ለእኩይ፡ ወሀለወክሙ፡ ይርከብክሙ፡ ፍርሀት፡ ወአልቦ፡ ዘይረድአክሙ።</l>
                  <l n="9">አሌ፡ ለክሙ፡ ኃጥኣን፡ እስመ፡ ዲበ፡ ቃለ፡ አፉክሙ፡ ወዲበ፡ ተግባረ፡ እደዊክሙ፡ እለ፡ ግብረ፡ ረሳዕክሙ፡ በዋዕየ፡ ላህበ፡ እሳት፡ ትውዕዩ።</l>
                  <l n="10">ወይእዜኒ፡ አእምሩ፡ እስመ፡ እመላእክት፡ ይትኀሠሥ፡ ምግባሪክሙ፡ በሰማይ፡ እምፀሓይ፡ ወእምወርኅ፡ ወእምከዋክብት፡ በእንተ፡ ኀጢአተ፡ ዚኣክሙ፡ እስመ፡ በዲበ፡ ምድር፡ ትገብሩ፡ ኀበ፡ ጻድቃን፡ ኵነኔ።</l>
                  <l n="11">ወያሰምዕ፡ ላዕሌክሙ፡ ኵሎ፡ ደመና፡ ወጊሜ፡ ወጠለ፡ ወዝናመ፡ እስመ፡ ሀለዉ፡ ኵሎሙ፡ ይትከልኡ፡ እምኔክሙ፡ ከመ፡ ኢይረዱ፡ ዲቤክሙ፡ ወኢይኄልዩ፡ ዲበ፡ ኀጢአትክሙ።</l>
                  <l n="12">ወይእዜኒ፡ ሀቡ፡ አምኃ፡ ለዝናም፡ ከመ፡ ኢትትከላእ፡ ወሪደ፡ ዲቤክሙ፡ ወጠል፡ እመ፡ ተመጠወ፡ እምኔክሙ፡ ወርቀ፡ ወብሩረ፡ ከመ፡ ይረድ፡ ሶበ፡ ይወድቅ፡ እምኔክሙ፡ አስሐትያ፡ ወሐመዳ፡ ወቍረ፡ ዚኣሆሙ፡ ወኵሎሙ፡ ነፋሳተ፡ ሐመዳ፡ ወኵሎ፡ ጻዕራተ፡ ዚኣሆሙ፡ በእማንቱ፡ መዋዕል፡ ኢትክሉ፡ ቀዊመ፡ ቅድሜሆሙ።</l>
               </ab>
            </div>
            <div type="textpart" subtype="chapter" n="101" xml:id="chapter101">
               <label>Chapter 101</label>
               <ab>
                  <l n="1">ጠይቅዋ፡ ለሰማይ፡ ኵልክሙ፡ ውሉደ፡ ሰማይ፡ ወኵሎ፡ ግብሮ፡ ለልዑል፡ ወፍርሁ፡ እምኔሁ፡ ወኢትግበሩ፡ እኩየ፡ በቅድሜሁ።</l>
                  <l n="2">እመ፡ ዐጸወ፡ መስኮተ፡ ሰማይ፡ ወከልአ፡ ዝናመ፡ ወጠለ፡ ከመ፡ ኢይረድ፡ ዲበ፡ ምድር፡ በእንቲኣክሙ፡ ሚ፡ ሀለወክሙ፡ ትግበሩ።</l>
                  <l n="3">ወእመ፡ ፈነወ፡ መዓቶ፡ ዲቤክሙ፡ ወዲበ፡ ኵሉ፡ ምግባሪክሙ፡ አኮኑ፡ አንትሙ፡ ዘታስተበቍዕዎ፡ እስመ፡ ትትናገሩ፡ ዲበ፡ ጽድቀ፡ ዚኣሁ፡ ዐቢያተ፡ ወጽኑዓተ፡ ወአልብክሙ፡ ሰላም።</l>
                  <l n="4">ኢትሬእይዎሙኑ፡ ለነገሥተ፡ አሕማር፡ እለ፡ ይትሀወኩ፡ እሞገድ፡ ወያንቀለቅሉ፡ እምነፋሳት፡ አሕማሮሙ፡ ወይትመነደቡ።</l>
                  <l n="5">ወበእንተ፡ ዝንቱ፡ ይፈርሁ፡ እስመ፡ ኵሉ፡ ንዋዮሙ፡ ሠናይ፡ ይወፅእ፡ ውስተ፡ ባሕር፡ ምስሌሆሙ፡ ወሠናየ፡ ኢይኄልዩ፡ በልቦሙ፡ እስመ፡ ባሕር፡ ትውኅጦሙ፡ ወይትሀጐሉ፡ ውስቴታ።</l>
                  <l n="6">አኮኑ፡ ኵሉ፡ ባሕር፡ ወኵሉ፡ ማያቲሃ፡ ወኵሉ፡ ሑሰታ፡ ግብረ፡ ልዑል፡ ውእቱ፡ ወውእቱ፡ ኵሎ፡ ግብረታ፡ ወማያቲሃ፡ ኀተመ፡ ወአሰረ፡ ኵለንታሃ፡ በኆጻ።</l>
                  <l n="7">ወበተግሣጹ፡ ትየብስ፡ ወትፈርህ፡ ወኵሉ፡ ዓሣቲሃ፡ ይመውቱ፡ ወኵሉ፡ ዘሀሎ፡ ውስቴታ፡ ወአንትሙሰ፡ ኃጥኣን፡ እለ፡ ውስተ፡ ምድር፡ ኢትፍርህዎ።</l>
                  <l n="8">አኮኑ፡ ውእቱ፡ ገብረ፡ ሰማየ፡ ወምድረ፡ ወኵሉ፡ ዘሀሎ፡ ውስቴቶሙ፡ ወመኑ፡ ወሀበ፡ ትምህርተ፡ ወጥበበ፡ ለኵሎሙ፡ እለ፡ ይትሐወሱ፡ ዲበ፡ ምድር፡ ወለእለ፡ ውስተ፡ ባሕር።</l>
                  <l n="9">አኮኑ፡ ውእቶሙ፡ ነገሥተ፡ አሕማር፡ ይፈርህዎ፡ ለባሕር፡ ወኃጥኣንሰ፡ ኢይፈርህዎ፡ ለልዑል።</l>
               </ab>
            </div>
            <div type="textpart" subtype="chapter" n="102" xml:id="chapter102">
               <label>Chapter 102</label>
               <ab>
                  <l n="1">ወበእማንቱ፡ መዋዕል፡ ለእመ፡ ወደየ፡ ዲቤክሙ፡ እሳተ፡ ዕጹበ፡ በአይቴ፡ ትነፍጹ፡ ወበአይቴ፡ ትድኅኑ፡ ወሶበ፡ ይወዲ፡ ቃሎ፡ ዲቤክሙ፡ አኮኑ፡ ትትመሀከዉ፡ ወትፈርሁ።</l>
                  <l n="2">ወኵሎሙ፡ ብርሃናት፡ ይትመሀከዉ፡ ወይትሀወኩ፡ በፍርሀት፡ ዐቢይ፡ ወኵላ፡ ምድር፡ ትትመሀከው፡ በፍርሀት፡ ዐቢይ፡ ወትርዕድ፡ ወትጔጕእ።</l>
                  <l n="3">ወኵሎሙ፡ መላእክት፡ ይፌጽሙ፡ ትእዛዞሙ፡ ወይፈቅዱ፡ ከመ፡ ይትኀብኡ፡ እምቅድመ፡ ዐቢይ፡ ስብሐት፡ ወይርዕዱ፡ ደቂቀ፡ ምድር፡ ወይትሀወኩ፡ ወአንትሙ፡ ኃጥኣን፡ ርጉማን፡ ለዓለም፡ ወአልብክሙ፡ ሰላመ።</l>
                  <l n="4">ኢትፍርሁ፡ አንትሙ፡ ነፍሳተ፡ ጻድቃን፡ ወተሰፈዉ፡ እለ፡ ሞትክሙ፡ በጽድቅ።</l>
                  <l n="5">ወኢትሕዝኑ፡ እስመ፡ ወረደት፡ ነፍስክሙ፡ ውስተ፡ ዐቢይ፡ ምንዳቤ፡ ወገዓር፡ ወናእክ፡ ወውስተ፡ ሲኦል፡ በሐዘን፡ ወኢረከበ፡ ሥጋክሙ፡ በሕይወትክሙ፡ በከመ፡ ኂሩትክሙ፡ አላ፡ እንከ፡ በዕለት፡ እንተ፡ ባቲ፡ ኮንክሙ፡ ኃጥኣነ፡ ወበዕለተ፡ መርገም፡ ወመቅሠፍት።</l>
                  <l n="6">ወሶበ፡ ትመውቱ፡ ይብሉ፡ ኃጥኣን፡ በላዕሌክሙ፡ ከመ፡ ሞትነ፡ ሞቱ፡ ጻድቃን፡ ወምንት፡ ኮነ፡ በቍዔቶሙ፡ በምግባሮሙ።</l>
                  <l n="7">ነዋ፡ ከማነ፡ ሞቱ፡ በሐዘን፡ ወበጽልመት፡ ወምንት፡ ፍድፋዶሙ፡ እምኔነ፡ እምይእዜ፡ ተዐረይነ።</l>
                  <l n="8">ወምንተ፡ ይነሥኡ፡ ወምንተ፡ ይሬእዩ፡ ለዓለም፡ እስመ፡ እሙንቱሂ፡ ነዋ፡ ሞቱ፡ ወእምይእዜ፡ ለዓለም፡ ኢይሬእዩ፡ ብርሃነ።</l>
                  <l n="9">እብለክሙ፡ አንትሙ፡ ኃጥኣን፡ አከለክሙ፡ በሊዕ፡ ወሰትይ፡ ሀይድ፡ ወኀጢአት፡ ወአዕርቆተ፡ ሰብእ፡ ወአጥርዮተ፡ ንዋይ፡ ወርእዮተ፡ መዋዕል፡ ሠናያት።</l>
                  <l n="10">ርኢክምዎሙኑ፡ ለጻድቃን፡ እፎ፡ ኮነ፡ ተፍጻሜቶሙ፡ ሰላመ፡ እስመ፡ ኵሉ፡ ግፍዕ፡ ኢተረክበ፡ በላዕሌሆሙ፡ እስከ፡ ዕለተ፡ ሞቶሙ።</l>
                  <l n="11">ወተሀጕሉ፡ ወኮኑ፡ ከመ፡ ዘኢኮኑ፡ ወወረዱ፡ ውስተ፡ ሲኦል፡ ነፍሳቲሆሙ፡ በምንዳቤ።</l>
               </ab>
            </div>
            <div type="textpart" subtype="chapter" n="103" xml:id="chapter103">
               <label>Chapter 103</label>
               <ab>
                  <l n="1">ወይእዜኒ፡ አነ፡ እምሕል፡ ለክሙ፡ ለጻድቃን፡ በዐቢይ፡ ስብሐቱ፡ ወክብሩ፡ ወበክቡር፡ መንግሥቱ፡ ወበዕበዩ፡ እምሕል፡ ለክሙ።</l>
                  <l n="2">እስመ፡ አነ፡ ኣአምር፡ ዘንተ፡ ምሥጢረ፡ ወአንበብኩ፡ በጸፍጸፈ፡ ሰማይ፡ ወርኢኩ፡ ጽሕፈተ፡ ቅዱሳን፡ ወረከብኩ፡ ጽሑፈ፡ ውስቴቶሙ፡ ወልኩዐ፡ በእንቲኣሆሙ።</l>
                  <l n="3">እስመ፡ ኵሉ፡ ሠናይ፡ ወፍሥሓ፡ ወክብር፡ ተደለወ፡ ሎሙ፡ ወተጽሕፈ፡ ለመናፍስቲሆሙ፡ ለእለ፡ ሞቱ፡ በጽድቅ፡ ወበርትዕ፡ ወበብዙኅ፡ ሠናይ፡ ይትወሀብ፡ ለክሙ፡ ተክለ፡ ጻማክሙ፡ ወክፍልክሙ፡ ፈድፈደ፡ እምክፍለ፡ ሕያዋን።</l>
                  <l n="4">ወየሐዩ፡ መንፈሰክሙ፡ ለእለ፡ ሞትክሙ፡ በጽድቅ፡ ወይትፌሥሑ፡ ወይትሐሠዩ፡ መናፍስቲሆሙ፡ ወተዝካሮሙ፡ እምቅድመ፡ ገጹ፡ ለዐቢይ፡ ለኵሉ፡ ትውልደ፡ ዓለም፡ ወይእዜኒ፡ ኢትፍርህዎ፡ ለኀሳሮሙ።</l>
                  <l n="5">አሌ፡ ለክሙ፡ ኃጥኣን፡ ሶበ፡ ትመውቱ፡ በኀጢአትክሙ፡ ወይብሉ፡ በእንቲኣክሙ፡ እለ፡ ከማክሙ፡ ብፁዓን፡ እሙንቱ፡ ኃጥኣን፡ ኵሎ፡ መዋዕሊሆሙ፡ ርእዩ።</l>
                  <l n="6">ወይእዜኒ፡ ሞቱ፡ በሠናይ፡ ወበብዕል፡ ወምንዳቤ፡ ወቀትለ፡ ኢርእዩ፡ በሕይወቶሙ፡ ወበስብሐት፡ ሞቱ፡ ወኵነኔ፡ ኢተገብረ፡ ሎሙ፡ በሕይወቶሙ።</l>
                  <l n="7">ኢተአምርዎሙኑ፡ እስመ፡ ውስተ፡ ሲኦል፡ ያወርድዎሙ፡ ለነፍሳቲሆሙ፡ ወእኩያተ፡ ይከውና፡ ምንዳቤሆሙ፡ ዐቢየ።</l>
                  <l n="8">ወበጽልመት፡ ወበመርበብት፡ ወበላህብ፡ ዘይነድድ፡ ኀበ፡ ኵነኔ፡ ዐባይ፡ ትበውእ፡ መንፈሰክሙ፡ ወኵነኔ፡ ዐባይ፡ ትከውን፡ ለኵሉ፡ ትውልድ፡ እስከ፡ ለዓለም፡ አሌ፡ ለክሙ፡ እስመ፡ አልብክሙ፡ ሰላመ።</l>
                  <l n="9">ኢትበልዎሙ፡ ለጻድቃን፡ ወለኄራን፡ እለ፡ ሀለዉ፡ ውስተ፡ ሕይወት፡ በመዋዕለ፡ ሥራሕነ፡ ጻማ፡ ጻመውነ፡ ወኵሎ፡ ሥራሐ፡ ርኢነ፡ ወእኩያተ፡ ብዙኃተ፡ ረከብነ፡ ወተወዳእነ፡ ወውኅድነ፡ ወንእሰት፡ መንፈሰነ።</l>
                  <l n="10">ወተሀጐልነ፡ ወአልቦ፡ ዘረድአነ፡ በነገር፡ ወበምግባር፡ ስእነ፡ ወኢ፡ ምንተኒ፡ ኢረከብነ፡ ወተጽዕርነ፡ ወተሀጐልነ፡ ወኢተሰፈውነ፡ ከመ፡ ንርአይ፡ ሕይወተ፡ ዕለተ፡ እምዕለት።</l>
                  <l n="11">ወተሰፈውነ፡ ከመ፡ ንኩን፡ ርእሰ፡ ወኮነ፡ ዘነበ፡ ጻመውነ፡ እንዘ፡ ንትጌበር፡ ወኢሠለጥነ፡ ዲበ፡ ጻማነ፡ ወኮነ፡ መባልዕተ፡ ለኃጥኣን፡ ወዐማፅያን፡ አክበዱ፡ ላዕሌነ፡ አርዑተ፡ ዚኣሆሙ።</l>
                  <l n="12">ወተሠልጡ፡ ዲቤነ፡ እለ፡ ይጸልኡነ፡ ወእለ፡ ይደጕጹነ፡ ወለእለ፡ ይጸልኡነ፡ አትሐትነ፡ ክሳደነ፡ ወኢመሐሩነ።</l>
                  <l n="13">ወፈቀድነ፡ ንሑር፡ እምኔሆሙ፡ ከመ፡ ንንፍጽ፡ ወናዕርፍ፡ ወኢረከብነ፡ ኀበ፡ ንጐይይ፡ ወንድኅን፡ እምኔሆሙ።</l>
                  <l n="14">ወሰከይናሆሙ፡ ኀበ፡ መላእክት፡ በምንዳቤነ፡ ወጸራሕነ፡ ዲበ፡ እለ፡ ይበልዑነ፡ ወጽራሐ፡ ዚኣነ፡ ኢይሬእዩ፡ ወኢይፈቅዱ፡ ከመ፡ ይስምዑ፡ ቃለነ።</l>
                  <l n="15">ወይረድእዎሙ፡ ለእለ፡ የሀይዱነ፡ ወይበልዑነ፡ ወለእለ፡ አውኀዱነ፡ ወየኀብኡ፡ ግፍዖሙ፡ ወኢያወፅኡ፡ እምኔነ፡ አርዑቶሙ፡ እለ፡ ይበልዑነ፡ ወይዘረዝሩነ፡ ወይቀትሉነ፡ ወየኀብኡ፡ ቀትለነ፡ ወኢተዘከሩ፡ ከመ፡ ያንሥኡ፡ እደዊሆሙ፡ ላዕሌነ።</l>
               </ab>
            </div>
            <div type="textpart" subtype="chapter" n="104" xml:id="chapter104">
               <label>Chapter 104</label>
               <ab>
                  <l n="1">እምሕል፡ ለክሙ፡ ጻድቃን፡ እስመ፡ በሰማይ፡ ይዜከሩ፡ መላእክት፡ በእንቲኣክሙ፡ ለሠናይ፡ በቅድመ፡ ስብሐቲሁ፡ ለዐቢይ፡ ወአስማቲክሙ፡ ይጸሐፉ፡ በቅድመ፡ ስብሐቲሁ፡ ለዐቢይ።</l>
                  <l n="2">ተሰፈዉ፡ እስመ፡ በቀዳሚ፡ ኀሰርክሙ፡ በእከይ፡ ወበሥራሕ፡ ወይእዜኒ፡ ትበርሁ፡ ከመ፡ ብርሃነ፡ ሰማይ፡ ወትትረአዩ፡ ወኆኅተ፡ ሰማይ፡ ይትረኀው፡ ለክሙ።</l>
                  <l n="3">ወጽራሐ፡ ዚኣክሙ፡ ኵነኔ፡ ጽርሑ፡ ወያስተርኢ፡ ለክሙ፡ እስመ፡ እምነ፡ መላእክት፡ ይትኅሠሥ፡ ኵሎ፡ ምንዳቤክሙ፡ ወእምኵሎሙ፡ እለ፡ አርድእዎሙ፡ ለእለ፡ የሀይዱክሙ።</l>
                  <l n="4">ተሰፈዉ፡ ወኢትኅድጉ፡ ተስፋክሙ፡ እስመ፡ ትከውን፡ ለክሙ፡ ፍሥሓ፡ ዐባይ፡ ከመ፡ መላእክት፡ በሰማይ።</l>
                  <l n="5">እንተ፡ ሀለወክሙ፡ ትግበሩ፡ አኮ፡ ከመ፡ ትትኀብኡ፡ ሀለወክሙ፡ በዕለተ፡ ኵነኔ፡ ዐባይ፡ ወኢትትረከቡ፡ ከመ፡ ኃጥኣን፡ ወኵነኔ፡ እንተ፡ ለዓለም፡ ትከውን፡ እምኔክሙ፡ ለኵሉ፡ ትውልደ፡ ዓለም።</l>
                  <l n="6">ወይእዜኒ፡ ኢትፍርሁ፡ ጻድቃን፡ ሶበ፡ ትሬእይዎሙ፡ ለኃጥኣን፡ ይጸንዑ፡ ወይዴለዉ፡ በፍትወቶሙ፡ ወኢትኩኑ፡ ሱቱፋነ፡ ምስሌሆሙ፡ አላ፡ ረሐቁ፡ እምግፍዐ፡ ዚኣሆሙ፡ እስመ፡ ለሐራ፡ ሰማይ፡ ሀለወክሙ፡ ትኩኑ፡ ሱቱፋነ።</l>
                  <l n="7">እስመ፡ ትብሉ፡ አንትሙ፡ ኃጥኣን፡ ኢይትኀሠሡ፡ ወኢይጸሐፍ፡ ኵሉ፡ ኀጢአትነ፡ ይጽሐፉ፡ ሀለዉ፡ ኵሎ፡ ኀጢአተክሙ፡ በኵሉ፡ ዕለት።</l>
                  <l n="8">ወይእዜኒ፡ አነ፡ ኣርእየክሙ፡ እስመ፡ ብርሃን፡ ወጽልመት፡ ዕለት፡ ወሌሊት፡ ይሬእዩ፡ ኵሎ፡ ኀጢአተክሙ።</l>
                  <l n="9">ወኢትርስዑ፡ በልብክሙ፡ ወኢተሐስዉ፡ ወኢትሚጥዎ፡ ለነገረ፡ ርትዕ፡ ወኢተሐስውዎ፡ ለነገረ፡ ቅዱስ፡ ወዐቢይ፡ ወኢትሰብሕዎ፡ ለጣዖትክሙ፡ እስመ፡ ኢኮነት፡ ኵላ፡ ሐሰትክሙ፡ ወኵሉ፡ ርስዐትክሙ፡ ለጽድቅ፡ አላ፡ ለኀጢአት፡ ዐቢይ።</l>
                  <l n="10">ወይእዜኒ፡ አነ፡ ኣአምሮ፡ ለዝንቱ፡ ምሥጢር፡ እስመ፡ ነገረ፡ ርትዕ፡ ይመይጡ፡ ወየዐልዉ፡ ብዙኃን፡ ኃጥኣን፡ ወይትናገሩ፡ ነገራት፡ እኩያተ፡ ወይሔስዉ፡ ወይፈጥሩ፡ ፍጥረታተ፡ ዐቢያተ፡ ወመጻሕፍተ፡ ይጽሕፉ፡ ዲበ፡ ነገራቲሆሙ።</l>
                  <l n="11">ወሶበሰ፡ ኵሎ፡ ነገራትየ፡ ይጽሕፉ፡ በርትዕ፡ ዲበ፡ ልሳናቲሆሙ፡ ወኢይዌልጡ፡ ወኢየሐጽጹ፡ እምነገራትየ፡ አላ፡ ኵሎ፡ በርትዕ፡ ይጽሕፉ፡ ኵሎ፡ ዘቀዳሚ፡ አስማዕኩ፡ በእንቲኣሆሙ።</l>
                  <l n="12">ወካልአ፡ ምሥጢረ፡ ኣአምር፡ እስመ፡ ለጻድቃን፡ ወለጠቢባን፡ ይትወሀባ፡ መጻሕፍት፡ ለፍሥሓ፡ ወለርትዕ፡ ወለጥበብ፡ ብዙኅ።</l>
                  <l n="13">ወሎሙ፡ ይትወሀባ፡ መጻሕፍት፡ ወእሙንቱ፡ የአምኑ፡ ቦሙ፡ ወይትፌሥሑ፡ ቦሙ፡ ወይትሐሠዩ፡ ኵሎሙ፡ ጻድቃን፡ እለ፡ እምኔሆሙ፡ አእመሩ፡ ኵሎ፡ ፍናዋተ፡ ርትዕ።</l>
               </ab>
            </div>
            <div type="textpart" subtype="chapter" n="105" xml:id="chapter105">
               <label>Chapter 105</label>
               <ab>
                  <l n="1">ወበእማንቱ፡ መዋዕል፡ ይቤ፡ እግዚእ፡ ከመ፡ ይጸውዑ፡ ወያስምዑ፡ ለውሉደ፡ ሰብእ፡ በጥበቦሙ፡ አርእዩ፡ ሎሙ፡ እስመ፡ አንትሙ፡ መራሕያኒሆሙ፡ ወዕሴያተ፡ ዲበ፡ ኵሉ፡ ምድር።</l>
                  <l n="2">እስመ፡ አነ፡ ወወልድየ፡ ንዴመር፡ ምስሌሆሙ፡ ለዓለም፡ በፍናዋተ፡ ርትዕ፡ በሕይወቶሙ፡ ወሰላመ፡ ይከውን፡ ለክሙ፡ ተፈሥሑ፡ ውሉደ፡ ርትዕ፡ በአማን።</l>
               </ab>
            </div>
            <div type="textpart" subtype="chapter" n="106" xml:id="chapter106">
               <label>Chapter 106</label>
               <ab>
                  <l n="1">ወእምድኅረ፡ መዋዕል፡ ነሥአ፡ ወልድየ፡ ማቱሳላ፡ ለወልዱ፡ ላሜህ፡ ብእሲተ፡ ወፀንሰት፡ እምኔሁ፡ ወወለደት፡ ወልደ።</l>
                  <l n="2">ወኮነ፡ ሥጋሁ፡ ጸዐዳ፡ ከመ፡ አስሐትያ፡ ወቀይሕ፡ ከመ፡ ጽጌ፡ ረዳ፡ ወጸጕረ፡ ርእሱ፡ ከመ፡ ፀምር፡ ጸዐዳ፡ ወድምድማሁ፡ ወሠናይ፡ አዕይንቲሁ፡ ወሶበ፡ ከሠተ፡ አዕይንቲሁ፡ አብርሃ፡ ኵላ፡ ቤተ፡ ከመ፡ ፀሓይ፡ ወፈድፋደ፡ በርሀ፡ ኵሉ፡ ቤት።</l>
                  <l n="3">ወሶበ፡ ተንሥአ፡ እምእዴሃ፡ ለመወለዲት፡ ከሠተ፡ አፉሁ፡ ወተናገረ፡ ስብሐቲሁ፡ ለእግዚአ፡ ጽድቅ።</l>
                  <l n="4">ወፈርሀ፡ ላሜህ፡ አቡሁ፡ እምኔሁ፡ ወጐየ፡ ወመጽአ፡ ኀበ፡ አቡሁ፡ ማቱሳላ።</l>
                  <l n="5">ወይቤሎ፡ አነ፡ ወለድኩ፡ ወልደ፡ ውሉጠ፡ ወኢኮነ፡ ከመ፡ ሰብእ፡ ወይመስል፡ ደቂቀ፡ መላእክተ፡ ሰማይ፡ ወፍጥረቱ፡ ካልእት፡ ወኢኮነ፡ ከማነ፡ ወአዕይንቲሁ፡ ከመ፡ እገሪሁ፡ ለፀሓይ፡ ወገጹ፡ ስቡሕ።</l>
                  <l n="6">ወይመስለኒ፡ ከመ፡ ኢኮነ፡ እምኔየ፡ አላ፡ እመላእክት፡ ውእቱ፡ ወእፈርህ፡ ከመ፡ ኢይትገበር፡ መንክር፡ በመዋዕሊሁ፡ ዲበ፡ ምድር።</l>
                  <l n="7">ወይእዜኒ፡ ሀሎኩ፡ አቡየ፡ ኣስተበቍዐከ፡ ወእስእል፡ እምኀቤከ፡ ከመ፡ ትሑር፡ ኀበ፡ ሄኖክ፡ አቡነ፡ ወትስማዕ፡ እምኀቤሁ፡ አማነ፡ እስመ፡ ውእቱ፡ ምስለ፡ መላእክት፡ ምንባሩ።</l>
                  <l n="8">ወሶበ፡ ሰምዐ፡ ማቱሳላ፡ ነገረ፡ ወልዱ፡ መጽአ፡ ኀቤየ፡ ውስተ፡ አጽናፈ፡ ምድር፡ እስመ፡ ሰምዐ፡ ከመ፡ ህየ፡ ሀሎኩ፡ ወጸርሐ፡ ወሰማዕኩ፡ ቃሎ፡ ወመጻእኩ፡ ኀቤሁ፡ ወእቤሎ፡ ናሁ፡ ሀለውኩ፡ ወልድየ፡ እስመ፡ መጻእከ፡ ኀቤየ።</l>
                  <l n="9">ወአውሥአኒ፡ ወይቤ፡ በእንተ፡ ነገር፡ ዐቢይ፡ መጻእኩ፡ ኀቤከ፡ ወበእንተ፡ ራእይ፡ ዕጹብ፡ በዘቀረብኩ።</l>
                  <l n="10">ወይእዜኒ፡ አቡየ፡ ስምዐኒ፡ እስመ፡ ተወልደ፡ ለላሜህ፡ ወልድየ፡ ወልድ፡ ዘኢኮነ፡ አምሳሉ፡ ወፍጥረቱ፡ ከመ፡ ፍጥረተ፡ ሰብእ፡ ወኅብሩ፡ ይጸዐዱ፡ እምአስሐትያ፡ ወይቀይሕ፡ እምጽጌ፡ ረዳ፡ ወጸጕረ፡ ርእሱ፡ ይጸዐዱ፡ እምፀምር፡ ጸዐዳ፡ ወአዕይንቲሁ፡ ከመ፡ እገሪሁ፡ ለፀሓይ፡ ወሶበ፡ ከሠተ፡ አዕይንቲሁ፡ አብርሃ፡ ኵላ፡ ቤተ።</l>
                  <l n="11">ወተንሥአ፡ እምውስተ፡ እዴሃ፡ ለመወለዲት፡ ወፈትሐ፡ አፉሁ፡ ወባረኮ፡ ለእግዚአ፡ ሰማይ።</l>
                  <l n="12">ወፈርሀ፡ አቡሁ፡ ላሜህ፡ ወልድየ፡ ወጐየ፡ ኀቤየ፡ ወኢአምነ፡ ከመ፡ እምኔሁ፡ ውእቱ፡ አላ፡ አምሳሉ፡ እመላእክተ፡ ሰማይ፡ ወይቤለኒ፡ ናሁ፡ መጻእኩ፡ ኀቤከ፡ ከመ፡ ታይድዐኒ፡ ጽድቀ።</l>
                  <l n="13">ወአውሣእኩ፡ አነ፡ ሄኖክ፡ በእንቲኣሁ፡ ወእቤሎ፡ ይሔድስ፡ እግዚእ፡ ሐዳሳተ፡ ዲበ፡ ምድር፡ ወይገብር፡ ወዘንተ፡ ወፃእኩ፡ ርኢኩ፡ በራእይ፡ ወአይዳዕኩከ፡ እስመ፡ ቤተ፡ ወልዱ፡ ለያሬድ፡ አቡየ፡ አኅለፉ፡ ነግሮ፡ ለእግዚእ፡ እመልዕልተ፡ ሰማይ።</l>
                  <l n="14">ወነዮሙ፡ ይገብሩ፡ ኀጢአተ፡ ወየኀልፉ፡ ሥርዐተ፡ ወምስለ፡ አንስት፡ ተደመሩ፡ ወምስሌሆን፡ ይገብሩ፡ ኀጢአተ፡ ወአውሰቡ፡ እምኔሆን፡ ወእምኔሆን፡ ወለዱ፡ ደቂቀ።</l>
                  <l n="15">ወሀጕል፡ ዐቢይ፡ ይከውን፡ ዲበ፡ ኵሉ፡ ምድር፡ ወማየ፡ አይኅ፡ ይከውን፡ ወሀጕል፡ ዐቢይ፡ በአሐዱ፡ ዓመት፡ ይከውን።</l>
                  <l n="16">ወዝ፡ ውእቱ፡ ወልድ፡ ዘተወልደ፡ ለክሙ፡ ወውእቱ፡ ይተርፍ፡ ዲበ፡ ምድር፡ ወሠለስቱ፡ ደቂቁ፡ ይድኅኑ፡ ምስሌሁ፡ ሶበ፡ ይመውቱ፡ ኵሉ፡ ሰብእ፡ ዘዲበ፡ ምድር፡ ውእቱ፡ ይድኅን፡ ወደቂቁ።</l>
                  <l n="17">ይወልዱ፡ ዲበ፡ ምድር፡ እለ፡ ያርብህ፡ አኮ፡ ዘመንፈስ፡ አላ፡ ዘሥጋ፡ ወይከውን፡ መቅሠፍት፡ ዐቢይ፡ ዲበ፡ ምድር፡ ወትትኀፀብ፡ ምድር፡ እምኵሉ፡ ሙስና።</l>
                  <l n="18">ወይእዜኒ፡ አይድዕ፡ ለወልድከ፡ ላሜህ፡ እስመ፡ ዘተወልደ፡ ወልዱ፡ ውእቱ፡ በጻድቅ፡ ወጸውዕ፡ ስሞ፡ ኖኅ፡ እስመ፡ ውእቱ፡ ይከውን፡ ለክሙ፡ ተረፈ፡ ወውእቱ፡ ወደቂቁ፡ ይድኅኑ፡ እሙስና፡ እንተ፡ ትመጽእ፡ ዲበ፡ ምድር፡ እምኵሉ፡ ኀጢአት፡ ወእምኵሉ፡ ዐመፃ፡ እንተ፡ ሀለወት፡ ትትፌጸም፡ ዲበ፡ ምድር፡ በመዋዕሊሁ።</l>
                  <l n="19">ወእምድኅረ፡ ዝ፡ ትከውን፡ ዐመፃ፡ ፈድፋደ፡ እምእንተ፡ ተፈጸመት፡ ቀዳሚ፡ ዲበ፡ ምድር፡ እስመ፡ ኣአምር፡ ምሥጢራተ፡ ቅዱሳን፡ እስመ፡ ውእቱ፡ እግዚእ፡ አርአየኒ፡ ወአይድዐኒ፡ ወበጸፍጸፈ፡ ሰማይ፡ አንበብኩ፡ ወለበውኩ።</l>
               </ab>
            </div>
            <div type="textpart" subtype="chapter" n="107" xml:id="chapter107">
               <label>Chapter 107</label>
               <ab>
                  <l n="1">ወርኢኩ፡ ጽሑፈ፡ በላዕሌሆሙ፡ እስመ፡ ትውልድ፡ እምትውልድ፡ ትኤብስ፡ እስከ፡ ትትነሣእ፡ ትውልደ፡ ጽድቅ፡ ወአበሳ፡ ትትሀጐል፡ ወኀጢአት፡ ትትለሐስ፡ እምዲበ፡ ምድር፡ ወኵሉ፡ ሠናይ፡ ይመጽእ፡ ዲቤሃ።</l>
                  <l n="2">ወይእዜኒ፡ ወልድየ፡ ሑር፡ አይድዖ፡ ለወልድከ፡ ላሜህ፡ እስመ፡ ዝ፡ ወልድ፡ ዘተወልደ፡ ወልደ፡ ዚኣሁ፡ ውእቱ፡ አማን፡ ወኢኮነ፡ ሐሰተ።</l>
                  <l n="3">ወሶበ፡ ሰምዐ፡ ማቱሳላ፡ ነገረ፡ አቡሁ፡ ሄኖክ፡ እስመ፡ በኅቡእ፡ አርአዮ፡ ኵሎ፡ ግብረ፡ ወገብአ፡ ርኢዮ፡ ወሰመዮ፡ ስሞ፡ ለዝኩ፡ ወልድ፡ ኖኅ፡ እስመ፡ ውእቱ፡ ያስተፌሥሓ፡ ለምድር፡ እምኵሉ፡ ሀጕል።</l>
               </ab>
            </div>
            <div type="textpart" subtype="chapter" n="108" xml:id="chapter108">
               <label>Chapter 108</label>
               <ab>
                  <l n="1">ካልእ፡ መጽሐፍ፡ ዘጸሐፈ፡ ሄኖክ፡ ለወልዱ፡ ማቱሳላ፡ ወለእለ፡ ይመጽኡ፡ እምድኅሬሁ፡ ወየዐቅቡ፡ ሥርዐተ፡ በደኃሪ፡ መዋዕል።</l>
                  <l n="2">እለ፡ ገበርክሙ፡ ወትጸንሑ፡ በእሉ፡ መዋዕል፡ እስከ፡ ይትፌጸሙ፡ እለ፡ ይገብሩ፡ እኩየ፡ ወይትፌጸም፡ ኀይሎሙ፡ ለመአብሳን።</l>
                  <l n="3">አንትሙሰ፡ ጽንሑ፡ እስከ፡ ተኀልፍ፡ ኀጢአት፡ እስመ፡ ሀሎ፡ ስሞሙ፡ ይደመሰስ፡ እመጻሕፍተ፡ ቅዱሳን፡ ወዘርዖሙ፡ ይትሀጐል፡ ለዓለም፡ ወመናፍስቲሆሙ፡ ይትቀተሉ፡ ወይጸርሑ፡ ወየዐወይዉ፡ በመካነ፡ በድው፡ ዘኢያስተርኢ፡ ወበእሳት፡ ነዱ፡ እስመ፡ ኢሀሎ፡ ህየ፡ ምድር።</l>
                  <l n="4">ወርኢኩ፡ በህየ፡ ከመ፡ ደመና፡ ዘኢይትረአይ፡ እስመ፡ እምዕመቁ፡ ኢክህልኩ፡ ላዕለ፡ ነጽሮ፡ ወላህበ፡ እሳት፡ እንዘ፡ ይነድድ፡ ርኢኩ፡ ስቡሕ፡ ወይትከበቡ፡ ከመ፡ አድባር፡ ስቡሓን፡ ወይትሀወኩ፡ ለፌ፡ ወለፌ።</l>
                  <l n="5">ወተስእልክዎ፡ ለአሐዱ፡ እመላእክት፡ ቅዱሳን፡ እለ፡ ምስሌየ፡ ወእቤሎ፡ ምንት፡ ውእቱ፡ ዝ፡ ስቡሕ፡ እስመ፡ ኢኮነ፡ ሰማየ፡ አላ፡ ላህበ፡ እሳት፡ ባሕቲቱ፡ ዘይነድድ፡ ወቃለ፡ ጽራሕ፡ ወብካይ፡ ወዐውያት፡ ወሕማም፡ ኀያል።</l>
                  <l n="6">ወይቤለኒ፡ ዝንቱ፡ መካን፡ ዘትሬኢ፡ በህየ፡ ይትወደዩ፡ መናፍስተ፡ ኃጥኣን፡ ወጽሩዓን፡ ወእለ፡ ይገብሩ፡ ኀጢአተ፡ ወእለ፡ ይመይጡ፡ ኵሎ፡ ዘነገረ፡ እግዚአብሔር፡ በአፈ፡ ነቢያቲሁ፡ እለ፡ ሀለዉ፡ ይትገበሩ፡ ዲበ፡ ምድር።</l>
                  <l n="7">እስመ፡ ሀለዉ፡ እምኔሆሙ፡ ጽሑፋን፡ ወልኩዓን፡ ላዕለ፡ በሰማይ፡ ከመ፡ ያንብብዎሙ፡ መላእክት፡ ወያእምሩ፡ ዘሀሎ፡ ይብጽሖሙ፡ ለኃጥኣን፡ ወለመናፍስት፡ ትሑታን፡ ወእለ፡ አሕመሙ፡ ሥጋሆሙ፡ ወተፈድዩ፡ ዲበ፡ አምላክ፡ ወእለ፡ ኀስሩ፡ እምእኩያን፡ ሰብእ።</l>
                  <l n="8">እለ፡ ያፈቅርዎ፡ ለአምላክ፡ ወኢ፡ ወርቀ፡ ወኢ፡ ብሩረ፡ ኢያፍቀሩ፡ ወኢ፡ ኵሎ፡ ሠናየ፡ ዘውስተ፡ ዓለም፡ እለ፡ ወሀቡ፡ ሥጋሆሙ፡ ለጻዕር።</l>
                  <l n="9">ወእለ፡ እምአመ፡ ኮኑ፡ ኢፈተዉ፡ መባልዕተ፡ ዘዲበ፡ ምድር፡ አላ፡ ረሰዩ፡ ርእሶሙ፡ ከመ፡ መንፈስ፡ እንተ፡ ኀለፈት፡ ወዘንተ፡ ዐቀቡ፡ ወብዙኀ፡ አመከሮሙ፡ እግዚእ፡ ወተረክቡ፡ መናፍስቲሆሙ፡ በንጽሕ፡ ከመ፡ ይባርክዎ፡ ለስሙ።</l>
                  <l n="10">ወኵሎ፡ በረከቶሙ፡ ነገርኩ፡ በመጻሕፍት፡ ወዐሰዮሙ፡ ለአርእስቲሆሙ፡ እስመ፡ እሉ፡ ተረክቡ፡ ያፈቅርዎ፡ ለሰማይ፡ እምእስትንፋሶሙ፡ ዘለዓለም፡ ወእንዘ፡ ይትከየዱ፡ እምእኩያን፡ ሰብእ፡ ወሰምዑ፡ እምኀቤሆሙ፡ ትዕይርተ፡ ወፅርፈተ፡ ወኀስሩ፡ እንዘ፡ ይባርኩኒ።</l>
                  <l n="11">ወይእዜኒ፡ እጼውዕ፡ መናፍስቲሆሙ፡ ለኄራን፡ እምትውልድ፡ እንተ፡ ብርሃን፡ ወእዌልጥ፡ ለእለ፡ ተወልዱ፡ በጽልመት፡ እለ፡ በሥጋሆሙ፡ ኢተፈድዩ፡ ክብረ፡ ከመ፡ ይደሉ፡ ለሃይማኖቶሙ።</l>
                  <l n="12">ወኣወፅኦሙ፡ በብሩህ፡ ብርሃን፡ ለእለ፡ ያፈቅርዎ፡ ለስምየ፡ ቅዱስ፡ ወኣነብር፡ አሐደ፡ አሐደ፡ ዲበ፡ መንበረ፡ ክብረ፡ ዚኣሁ።</l>
                  <l n="13">ወይትወኀውኁ፡ በአዝማን፡ ዘአልቦ፡ ኍልቊ፡ እስመ፡ ጽድቅ፡ ኵነኔሁ፡ ለአምላክ፡ እስመ፡ ለመሃይምናን፡ ሃይማኖተ፡ ይሁቦሙ፡ በማኅደረ፡ ፍናዋት፡ ርቱዓት።</l>
                  <l n="14">ወይሬእይዎሙ፡ ለእለ፡ ተወልዱ፡ በጽልመት፡ ይትወደዩ፡ በጽልመት፡ እንዘ፡ ይትወኀውኁ፡ ጻድቃን።</l>
                  <l n="15">ወይጸርሑ፡ ወይሬእይዎሙ፡ ኃጥኣን፡ እንዘ፡ ይበርሁ፡ ወየሐውሩ፡ እሙንቱሂ፡ በኀበ፡ ተጽሕፈ፡ ሎሙ፡ መዋዕል፡ ወአዝማን።</l>
               </ab>
            </div>
         </div>
      </body>
   </text>
</TEI>

